 
           --===tokpisin.org : home of the Slone Wantok corpus===--
 


  
Main
 Search
 Word List
 Sources
 Links
 Credits
           
-==Search Corpus==-
 *


  Language:     Tok Pisin English         
  Search Expression:     *    (Perl 
[http://en.wikipedia.org/wiki/Regular_expression] supported)   
  Ignore Capitalization?     *        
  Treat Search Expression as Word?     *        
        *        



-------------------------------------------------------------------------------



Note: Notes appear in brackets in grey. Search expression matches appear in
red.

73244 matches found


               _Issue_     _Year_     _Match_   
  1           48     1972     Bipo tru i gat wanpela man nogut i stap.   
  2                       Nem bilong em Nating.   
  3                       Em i no save givim samting long ol tarangu.   
  4                       Na sapos ol i askim em long samting, bai em i krosim
ol.   
  5                         
  6                       Bihain nau Nating i dai na meri bilong em i wari
nogut tru, long wanem Nating i save mekim gut long meri.   
  7                         
  8                       Meri bilong em i krai na i lukim i no gat arapela
man o meri krai long man bilong em.   
  9                       Em i kirap kisim olgeta yam long haus na kukim.   
  10                         
  11                       Taim ol yam i tan pinis, em i kirap putim olgeta
long wanpela basket na karim i go aut na givim wan wan long wanem pikinini em
i bungim pilai nabaut i stap.   
  12                       Na em i tokim ol long krai long man bilong em,
Nating.   
  13                         
  14                       Olsem na sapos yu lukim wanpela manki i krai na
sapos yu askim em, `Yu krai long wanem?'   
  15                       Bai manki hia i tok, `Mi krai nating.'   
  16           49     1972     Bipo tru long olgeta hap long dispela graun i
no gat man i save kukim kaikai long sospen, long wanem i no gat man i save
long wokim sospen.   
  17                         
  18                       Long dispela taim tu long wanpela hap bilong Madang
[Provins], i gat wanpela yangpela man i bin stap.   
  19                       Nem bilong em Bunag.   
  20                       Dispela yangpela man i save tru long mekim planti
samting na tu i save moa long arapela samting.   
  21                         
  22                       Long wanpela apinun, Bunag i kisim olgeta samting
bilong painim pis na i go long nambis.   
  23                       Klaut i klia tru na em i lukim ol sta i kamap i
stap.   
  24                       Kwiktaim tru em i tingim ol stori tumbuna meri
bilong en i bin tokim em.   
  25                       Em i bin tokim Bunag long stori bilong ol sta, mun
na san long taim Bunag i stap manki yet.   
  26                       Em i bin tok ol sta hia i naispela meri i stap long
klaut.   
  27                       Olsem nau Bunag i lusim tingting long painim pis na
i slip antap long bet bilong kanu na wari i stap.   
  28                       Em i tingting long ol sta meri i go, go na ai
bilong em i pas na em i slip olgeta.   
  29                         
  30                       Em i slip na em i driman.   
  31                       Em lukim wanpela liklik pisin i kamap long em na i
tokim em, `O Bunag ol sta yu lukim hia, em ol meri tru ia.   
  32                       Sapos yu laikim tru wanpela, orait yu mas mekim
olsem mi tokim yu.   
  33                       Yu mas lukim wanpela taim klaut i klia orait yu
mekim wanpela bikpela paia na wet i stap bai yu lukim wanpela long ol dispela
meri bai kamdaun.   
  34                       Tasol taim yu maritim em pinis orait yu mas
lukautim em gut.'   
  35                         
  36                       Bunag i harim dispela tok na i kirap nogut.   
  37                       Wanpela de em i lukim klaut i klia tru na em i
traim mekim olsem pisin i bin tokim em.   
  38                       Em i mekim bikpela paia na wet i stap.   
  39                       Smok bilong dispela paia i go stret long klaut na i
no longtaim em i lukim wanpela leta i kamdaun long klaut insait long smok
bilong paia.   
  40                       Bihain em lukim wanpela meri tu i wok long kamdaun
long dispela leta.   
  41                         
  42                       Pes bilong dispela meri i nais tumas na kwiktaim
Bunag i laikim em na kisim em i go long haus bilong em.   
  43                       Bihain Bunag i givim nem long em Fonpain.   
  44                       I min olsem meri bilong sta.   
  45                       Tupela i marit pinis na ol i gat wanpela pikinini
man i kamap long tupela.   
  46                         
  47                       Long dispela taim, ol i stap na Fonpain i lukim ol
i no gat sospen bilong kukim kaikai.   
  48                       Orait em i askim Bunag, `Watpo ol i no gat sospen
bilong kuk?'   
  49                       Tasol Bunag i tok, `Em sospen i wanem samting?'   
  50                       Em i no save wanpela samting olsem.   
  51                       Olsem nau Fonpain i kisim sampela graun na soim
pasin bilong wokim sospen bilong olgeta meri bilong dispela ples.   
  52                       Planti manmeri kukim kaikai long sospen na i swit
moa olsem planti meri moa i lainim wok bilong sospen.   
  53           50     1972     Dispela stori i tok, pastaim tru i no gat meri
i stap long dispela graun.   
  54                       Ol i stap long klaut na ol man tasol i stap long
graun na mekim olkain wok bilong ol gaden na haus   
  55                         
  56                       Wanpela de ol man i go pinis long painim abus long
bus na ol meri i kamdaun long graun.   
  57                       Ol i kamautim ol ya[m] na taro long gaden bilong ol
man hia na kukim.   
  58                       Ol i redim kaikai pinis na wantu ol i go bek long
klaut.   
  59                         
  60                       Taim ol man i kamap long ples, ol i hangre tru.   
  61                       Ol i lukim kaikai i redi pinis i stap na ol i kirap
nogut, i tok, `Husat i kukim dispela kaikai?'   
  62                         
  63                       Orait dispela pasin i wok long kamap olgeta taim.   
  64                       Wanpela de nau ol i haitim wanpela liklik man i
stap long painimaut husat tru i save kukim kaikai bilong ol, olgeta taim.   
  65                         
  66                       Dispela liklik man hia i hait i stap na lukim ol
meri i kamdaun long wanpela rop kanda na wok long kisim ol kaikai na kukim.   
  67                         
  68                       Taim ol i lukim ol man i kam bek nau, ol i kalap i
go antap gen long ples bilong ol.   
  69                         
  70                       Orait dispela liklik man hia tokim olgeta samting
long olgeta man taim ol i kam bek.   
  71                       Olsem nau, wanpela de olgeta man i giaman long i go
long bus na ol i hait i stap klostu na was i stap.   
  72                         
  73                       I no longtaim, ol i lukim ol meri i kamdaun gen
long rop.   
  74                       Ol i wet i stap inap olgeta meri i kamdaun pinis
nau, ol i kirap katim kwik rop na ol meri i no inap i go bek.   
  75                       Wantu ol man i kisim wan wan long ol dispela meri i
go long haus bilong ol na maritim ol.   
  76                         
  77                       Orait nau ol dispela meri i stap na helpim ol man
long mekim ol wok bilong haus na kukim ol kaikai bilong ol man bilong ol.   
  78           51     1972     Long bikbus tru wanpela diwai i gat ol prut
long en, na bikpela maleo tru i save kaikai ol dispela prut.   
  79                       Long apinun maleo hia i kamaut long ples hait
bilong em na painim samting bilong kaikai.   
  80                         
  81                       Wanpela apinun wanpela man i wok long painim ol
kaikai, na em i kamap bungim dispela diwai i gat prut long en.   
  82                       Em i lukim dispela as bilong diwai i klin moa, na
ol [mumut] i bin kliaim na kaikai ol prut.   
  83                       Olsem na em i wet long ol mumut i kam, tasol em i
bin kirap nogut long lukim bikpela maleo tru i wok long rausim ol lip long
graun na i wok long kaikai ol prut.   
  84                         
  85                       Man hia i bin pret nogut tru na em i no mekim
liklik nois inap maleo i pulap long kaikai prut na i go bek long ples bilong
em.   
  86                       Nau man i kirap na bihainim maleo.   
  87                       Em i laik lukim dispela maleo i kam we.   
  88                       Taim em i lukim pinis ples hait bilong dispela
maleo, em i go long ples na tokim olgeta pipel long ples long wanem samting em
i bin lukim.   
  89                         
  90                       Narapela de gen olgeta manmeri na pikinini i kam
ranim dispela bikpela maleo.   
  91                       Ol i kisim ol banara, spia na planti arapela
strongpela samting bilong kilim maleo.   
  92                       Ol i kamap long ples maleo i stap long en, na ol i
kisim ol ston na lip na banisim wara.   
  93                       Nau wara i drai na olgeta ol i stat long painim
maleo.   
  94                         
  95                       Ol i rausim ol ston i go i go inap ol i bungim
dispela ston em bikpela maleo tru hia i bin hait long en.   
  96                         
  97                       Olgeta i sanap raunim dispela ston na sampela man i
litimapim ston.   
  98                       Na maleo i ran i kam ausait.   
  99                       Olgeta manmeri na pikinini i singaut na tromoi spia
long sutim maleo tasol spia i bruk long skin bilong maleo.   
  100                       Dispela man hia i bin stap las tru, em i tromoi
spia long bodi bilong maleo na em i dai.   
  101                       Olgeta manmeri pikinini i singaut na amamas tru.   
  102                         
  103                       Bihain ol i laik karim maleo i go long ples tasol
maleo i bikpela tumas na i hevi moa.   
  104                       Olsem na ol i laik stap dispela nait na kukim
maleo long bus.   
  105                       Ol i kukim ol ston na sampela manmeri i go kisim
sayor bilong kukim wantaim maleo, na ol pikinini wantaim ol lapun meri i stap
was long maleo i stap insait long paia.   
  106                         
  107                       Ol i sindaun raun long dispela paia na mekim
sampela stori.   
  108                       Ol i harim sampela nois i kamap insait long paia. 
 
  109                       Maleo ya i kirap na toktok wantaim ol.   
  110                         
  111                       `Yupela i tok mi maleo na yupela i bin traim long
kilim mi.   
  112                       Tumora long nait bai long wankain taim olsem bai
yupela i lukim mi wokabaut long klaut.'   
  113                       Bihain long tok bilong em, maleo i lus nating.   
  114                         
  115                       Taim ol manmeri i kam bek ol i lukim maleo i lus
pinis.   
  116                       Ol lapun meri i tokim ol wanem trabel i bin kamap,
tasol ol man i no bin bilipim tok bilong ol.   
  117                       Ol i ting ol lapun meri na pikinini i kukim maleo
na kaikai pinis.   
  118                       Ol man [hia] i kros tru na ol i kukim ol liklik
maleo na sayor na ol i kaikai tasol ol i no bin givim sampela kaikai long ol
lapun na ol pikinini.   
  119                         
  120                       Bihain long narapela de ol dispela lapun meri
pikinini i stap nating.   
  121                       No gat kaikai long ol, na ol i wari tru.   
  122                       Long nait ol lapun meri hia wantaim ol pikinini i
bin go na sanap antap long wanpela ston klostu long het bilong wara i save
kapsait i go daun.   
  123                       Kwiktaim tru ol i lukim mun nambawan taim tru i
kamap insait long ol klaut.   
  124                       Nau ol i stat long krai na singsing, na ol i kalap
i go daun long wara.   
  125                         
  126                       Ol manmeri long viles i traim long stapim ol tasol
ol i kam bihain tumas.   
  127                       Long ples em ol lapun meri na ol pikinini i bin
kalap i go daun insait long wara, tude yet yu ken lukim ol ston i stap.   
  128                       Ol manmeri long viles i wari nogut tru na ol i go
bek long ples.   
  129                         
  130                       Oltaim ol i lukim mun i wokabaut insait long
klaut, ol i save tingim gen bikpela maleo na ol lapun meri wantaim ol pikinini
bilong ol i bin tanim long ol ston.   
  131           52     1972     Bipo tru tru, Kapul tupela Snek i bin i stap
gut tru.   
  132                       Tupela i no save kros.   
  133                       Tupela i pren gut tasol.   
  134                       Tupela i save wok na pilai wantaim.   
  135                         
  136                       Wanpela taim nau, bikpela king bilong olgeta abus
i bin singautim wanpela bikpela bung bilong olgeta abus bilong kam na harim
tok bilong em.   
  137                         
  138                       Snek i kirap na i tok, `Pren, ating mitupela i mas
bilas na go long harim toktok bilong king bilong yumi.   
  139                       Mitupela i mas katim gras bilong mitupela na bai
mitupela bai i luk smat liklik.'   
  140                         
  141                       Kapul i kirap na i tok, `Pren, yu katim gras
bilong mi pastaim.   
  142                       Bihain mi katim bilong yu gen.'   
  143                       Snek i strong tumas long kapul bai i katim gras
bilong em pastaim.   
  144                         
  145                       Orait, kapul i kirap i kisim sisis na resa i stat
long katim gras bilong snek.   
  146                       Kapul i no bin mekim gutpela pasin long Snek.   
  147                       Em i no larim wanpela gras bilong snek i stap.   
  148                       Em i katim olgeta.   
  149                         
  150                       Taim em i katim pinis, em i tok, `Pren, yu lukaut
liklik.   
  151                       Yu no ken go klostu tumas long ol meri, bai yu
bagarapim tingting bilong ol meri.'   
  152                         
  153                       Taim snek i go na i lukim em long glas, em i save
pinis pren bilong em i bagarapim gras bilong em pinis.   
  154                       Em i belhat nogut tru, tasol i no tok long pren
bilong em Kapul.   
  155                       Taim kapul i askim em, `Olsem wanem pren, yu lukim
yu long glas i orait?'   
  156                       Na Snek i tok, `Yes, pren, yu katim gras bilong mi
i luk nais tru.'   
  157                         
  158                       Nau i taim gen bilong Snek bilong katim gras
bilong Kapul.   
  159                       Snek i tok long em yet, `Pren, yu bagarapim gras
bilong mi, na bai mi katim gras bilong yu olsem mi tasol.'   
  160                         
  161                       Snek nau i kisim sisis na resa gen na i stat long
katim gras bilong Kapul.   
  162                       Em i stat pastaim long tel, na i kam namel long
tel na taur i krai bilong singautim olgeta abus long go klostu long bung.   
  163                       Na Snek i tok, `Pren, mi no pinisim yet gras.   
  164                       Olsem wanem?   
  165                       Bai mitupela i go long bung pastaim, bihain long
miting bai mi pinis katim gras bilong yu?'   
  166                         
  167                       Taim tupela i go kamap long bung, olgeta abus i
lap nogut tru long tupela long gras bilong Snek i pinis olgeta, na bilong
Kapul long tel, tasol.   
  168                       Olsem na yu ken lukim Kapul na snek tupela i gat
sem namel long tupela.   
  169                       Sapos Kapul i lukim Snek bai em i go hait.   
  170                       Na Snek i lukim Kapul bai i ranawe.   
  171                         
  172                       Bipo, snek i bin gat gras long en, nau i no gat
moa gras.   
  173                       Olsem tu long kapul i wankain long tel bilong em. 
 
  174                       Bipo gras i karamapim tel bilong em, tasol nau tel
bilong em i no gat gras.   
  175           53     1972     Long wanpela taim bipo tru wanpela lapun meri
long wanpela ples i bin go long kisim wara.   
  176                       Taim em i laik pulimapim sospen bilong em na i
lukim mun i pundaun i stap long wara.   
  177                         
  178                       Wantu em i kisim na karamapim long wanpela hap
laplap na kisim i go long haus bilong em.   
  179                         
  180                       Long dispela nait ol pipel i no gat lait.   
  181                       Na ol i stap tudak tasol.   
  182                       Ol i no save, wanem samting tru i mekim na mun i
no lait moa.   
  183                         
  184                       Orait long dispela taim olgeta manmeri i save go
long wok gaden long san tasol lapun meri hia i save slip i stap na go long
wokim gaden bilong em long nait tasol.   
  185                         
  186                       Wanpela de ol pipel i lukim gaden bilong dispela
meri i klin na ol i no save olsem wanem lapun hia save slip tasol na husat i
save wokim gaden bilong em.   
  187                         
  188                       Olsem nau sampela long ol i hait long nait long
gaden bilong lapun meri.   
  189                       I no longtaim nau ol i lukim lapun hia i kamap
long gaden bilong em.   
  190                         
  191                       Ol i wok long lukluk i stap na ol lukim lapun hia
i rausim hap laplap long mun na mun i lait i stap.   
  192                       Na bihain em putim antap long wanpela as bilong
diwai na i wok long gaden bilong em.   
  193                         
  194                       Ol dispela man hia lukim olsem na bel bilong ol i
hat tru.   
  195                       Ol i kirap kisim mun na tromoim i go antap gen
long klaut na em i pas olgeta i stap.   
  196                         
  197                       Olsem nau sapos yu lukim wanpela hap bilong mun i
[blak].   
  198                       Dispela em hap laplap hia lapun i bin karamapim
em.   
  199                       Na taim yu no inap lukim mun, em i taim lapun i
haitim yet i stap long haus bilong en.   
  200           54     1972     Long wanpela taim bipo yet, wanpela man i bin
stap long Moge Nambaga [Hagen Pipel].   
  201                       Nem bilong em Mit Kungil.   
  202                         
  203                       Dispela man i bin bilong pait na i strong tumas na
i no gat wanpela man inap long em.   
  204                         
  205                       Long wanpela de, ol i pait wantaim ol birua na
long dispela taim, wanpela spia bilong banara i flai antap tru i kam na sutim
stret po[r]et bilong Mit Kungil.   
  206                         
  207                       Em i pundaun long graun na i slip i stap, na blut
i wok long kapsait long pes bilong em.   
  208                       Taim em i laik dai, em i tokim ol pipel bilong em
bai em i no inap lusim ol.   
  209                       Tasol spirit bilong em bai i go long ples bilong
san.   
  210                       Em i tok, `Yupela mas ting long mi na askim mi
long helpim yupela long taim bilong pait.'   
  211                         
  212                       Ol i planim bodi bilong Mit Kungil pinis na ol i
mekim bikpela kaikai na singsing long onaim nem bilong em.   
  213                         
  214                       I no longtaim nau, ol birua i kamap na pait gen
wantaim ol man bilong Nambaga.   
  215                       Ol i pait tasol i no gat wanpela man i tingim Mit
Kungil na wanem samting em i bin tokim ol long taim em i dai.   
  216                       Olsem nau tenpela man bilong ol i dai.   
  217                         
  218                       Long taim ol i pait na san i kamap na i lait i
stap.   
  219                       Orait nau ol i tingim ol toktok bilong Mit Kungil.
  
  220                         
  221                       Orait ol i kirap na pre long spirit bilong em na
askim em long pogivim ol na helpim ol.   
  222                         
  223                       Long narapela de tu, ol pre gen pinis na ol i go
long pait.   
  224                       Long dispela taim san i lait strong moa na
bagarapim ol ai bilong ol birua na ol Nambaga Pipel i kilim planti birua tru
bilong ol.   
  225                         
  226                       Olsem nau long dispela taim ol manmeri long
dispela hap i save pre long spirit bilong san, Mit Kungil, long helpim ol long
olkain wari.   
  227           55     1972     Bipo tru, long ol ailan bilong Trobrian
[Trobriand, Milen Be Provins, Kilivila Pipel], i gat wanpela kain pipel tasol
i bin i stap na ol save mekim wanpela kain tok tasol.   
  228                         
  229                       Orait long wanpela de wanpela lain man i bung
wantaim na ol i pasim tok long wokim wanpela haus taua na bai i go antap tru
long klaut.   
  230                         
  231                       Ol i go long bus na kisim olkain diwai na rop, na
ol i stat long wokim dispela taua i go antap.   
  232                       Ol i wok i go inap ol i kamap long wanpela hap
klaut na sampela long ol i kalap i go long dispela hap klaut.   
  233                         
  234                       Taim ol i kalap i go long dispela hap klaut nau,
taua i bruk na i pundaun na ol lain man hia i stap long klaut, i pas nambaut
long ol rop ol i bin wokim taua long en.   
  235                       Ol i wok long traim long rausim rop tasol ol i
paul moa moa yet wantaim ol rop hia insait long klaut.   
  236                         
  237                       Olsem nau sapos yumi harim klaut i pairap, em yumi
save ol dispela man hia insait long klaut i traim traim long rausim rop i pas
nambaut long ol lek bilong ol.   
  238                         
  239                       Na ol arapela lain hia i bin stap na i pundaun
wantaim taua i go daun long graun.   
  240                       Taim ol i pundaun, ol i go daun nambaut long
olgeta liklik ailan klostu long ailan bilong ol.   
  241                         
  242                       Ol dispela man i statim nupela ples bilong ol yet
long ol hap hia ol i bin pundaun long en.   
  243                       Olsem nau i gat planti narapela kain kain tokples
i stap namel long ol dispela ailan.   
  244           56     1972     Bipo tru long wanpela ailan klostu long ples
Finschhafen i gat wanpela famili i stap [Morobe Provins].   
  245                       Nem bilong ol Nola Nola, o ol man bilong bipo.   
  246                       Long dispela famili i gat tenpela pikinini man.   
  247                         
  248                       Ol dispela pikinini man hia i save kros olgeta
taim namel long ol yet.   
  249                       Yangpela bilong ol hia, ol i save bagarapim em
nogut tru.   
  250                       Olsem wanpela de em i tingting long ranawe long ol
na i go long narapela hap.   
  251                         
  252                       Long wanpela taim nau em i go wantaim papa long
bus.   
  253                       Tupela i go na ol i kamap long wanpela hap i gat
wanpela buai i sanap i stap.   
  254                       Dispela manki i kirap lusim papa bilong em na i go
goap i go antap long dispela buai.   
  255                         
  256                       Taim em i goap i go antap, buai tu i wok long
surik surik i go antap long klaut.   
  257                       Em i go antap tru nau, bikpela win tru i kamap na
sakim sakim buai na tromoim manki hia i go aut long klaut.   
  258                         
  259                       Papa bilong manki hia i sanap long graun i lukim
manki hia i go go na i liklik tru na i luk olsem wanpela liklik hap paia i
lait i stap.   
  260                         
  261                       Orait na em i krai na i go bek long ples na i
tokim meri na ol arapela pikinini man bilong em.   
  262                         
  263                       Olgeta pikinini i harim dispela stori nau ol i
tingim gen olkain pasin ol i save mekim long yangpela bilong ol hia, na ol i
wari nogut tru.   
  264                       Ol i kirap krai na ol i go long dispela hap buai i
stap na ol tu i goap i go antap.   
  265                         
  266                       Nau dispela buai i stat surik surik i go antap
long klaut olsem bipo.   
  267                       Taim ol i stap antap tru nau, bikpela win i kamap
olsem bipo na sakim buai, na ol tu win i tromoim i go aut long klaut olsem
yangpela brata bilong ol.   
  268                         
  269                       Olsem nau yumi ken lukim ol 9-pela sta i lait
strong long nait na wanpela i lait long taim tru.   
  270                       Em yumi i save lukim olsem moning sta, na long
moning yumi save lukim ol gras na lip bilong diwai i gat wara, em ol aiwara
bilong ol 9-pela brata i bin pundaun long nait long taim ol i wok long krai na
lukautim brata bilong ol i bin lus.   
  271           57     1972     Dispela em i stori bilong kokonas i bin kamap
pes taim tru long [Is] Papua.   
  272                         
  273                       Bipo tru long wanpela ples klostu long solwara,
wanpela liklik meri i bin stap wantaim papa na mama bilong em.   
  274                         
  275                       Wanpela de dispela liklik meri i go long gaden na
kisim sampela yam.   
  276                       Em i bringim ol yam long haus na mama bilong em i
tokim em long i go na kisim sampela wara.   
  277                         
  278                       Nau, dispela hul wara i stap longwe tru.   
  279                       Olsem taim liklik meri i go long kisim wara hia,
mama bilong em i kukim olgeta yam bilong em na tupela wantaim papa i kaikai
pinisim olgeta.   
  280                         
  281                       Ol i tokim pikinini olsem, kandre bilong em i
hangre na ol i givim pinis olgeta yam long em.   
  282                       Na tu ol i tok kandre hia i go pinis.   
  283                       Tupela i save mekim olsem long ol olsem, olgeta
taim.   
  284                       Ol i save giamanim em tasol.   
  285                         
  286                       Wanpela de, liklik meri hia i wari nogut na wok
long krai i stap na i no moa harim tok bilong mamapapa bilong em moa.   
  287                         
  288                       Orait ol i lusim em na ol kirap i go long gaden.   
  289                       Taim ol i go pinis, em kirap kisim olgeta samting
bilong em na putim long bilum.   
  290                       Bihain em ranawe i go long nambis na goapim
wanpela diwai.   
  291                         
  292                       Em i stap antap long diwai na tromoi ol samting i
go daun long solwara.   
  293                       Wantu ol bikpela pis i kamap na katim katim ol
samting hia.   
  294                       Orait bihain gen, em yet kalap i go daun na ol pis
i katim katim em long solwara.   
  295                         
  296                       Taim mamapapa i kam bek long gaden, ol i wok long
lukautim em i go go tasol ol i no bin painim em.   
  297                       Olsem ol i ting em i kilim pinis em yet long wanem
tupela i no save mekim gutpela pasin long em.   
  298                         
  299                       Tupela i stap, na wanpela de, mama bilong dispela
liklik meri i go aut long painim pis long solwara.   
  300                       I no longtaim, em i lukim wanpela samting i trip i
kam klostu long em.   
  301                       Em kisim na i kalap nogut, long lukim het bilong
pikinini bilong em.   
  302                       Em i kisim i go long man bilong em na soim em long
lukim.   
  303                       Tupela i go longtaim liklik na tupela karim i go
na planim ausait.   
  304                         
  305                       Long narapela de, ol i kirap i go [ausait], tupela
lukim wanpela nupela kain diwai i kamap i stap.   
  306                       Bihain ol i lukim dispela diwai i karim pikinini. 
 
  307                         
  308                       Tupela i kisim pikinini bilong dispela diwai na ol
i tekewe skin bilong en.   
  309                         
  310                       Ol i lukim insait bilong en i strong olsem ol i
brukim na ol i lukim blut i stap insait long en.   
  311                         
  312                       Orait tupela i putim sit bilong paia long en na ol
i planim gen long graun.   
  313                         
  314                       Bihain liklik, ol i lukim em i kamap olsem diwai
gen.   
  315                       Long dispela taim ol brukim pikinini bilong diwai
hia, ol i no lukim blut na ol i traim kaikai.   
  316                         
  317                       Ol i traim na i swit moa.   
  318                       Olsem tasol yumi i ken save nau, tupela hia i bin
pes manmeri long kaikai dispela pikinini bilong diwai na ol i kolim kokonas.   
  319           58     1972     Long wanpela ples longtaim tru, wanpela hetman
i bin stap.   
  320                       Dispela hetman i gat naispela pikinini meri tru.   
  321                         
  322                       Planti man tru i wok long hetman hia olsem ol
wokboi bilong em.   
  323                       Wanpela long ol i lukim pikinini bilong masta
bilong ol na em i laikim em tumas.   
  324                       Dispela meri tu i laikim em tasol hetman hia i bin
painimaut na i kros moa long dispela pasin na i laik kilim dispela wokboi
bilong em.   
  325                         
  326                       Na long dispela ples i gat wanpela bikpela snek i
gat tripela het bilong em na i luk nogut tru.   
  327                       Snek hia i save kilim ol yangpela meri na kaikai
ol.   
  328                         
  329                       Long wanpela de dispela snek i tok, em i laik
dispela hetman mas givim em pikinini meri bilong em na bai em i kaikai.   
  330                       Em tok sapos hetman hia i no harim tok bilong em,
bai snek hia i bagarapim tru ples na olgeta samting.   
  331                         
  332                       Orait dispela hetman i no laik bai pikinini bilong
em i dai.   
  333                       Olsem em kirap na tokim dispela wokboi hia i save
laikim pikinini bilong em.   
  334                       Em tokim em, `Sapos yu inap long kilim dispela
snek orait bai mi i ken larim yu maritim pikinini bilong mi.'   
  335                         
  336                       Orait dispela wokboi kirap bilas olsem meri na i
go kamap long ples snek hia i stap.   
  337                         
  338                       Taim snek i kamap, em i ting wanpela yangpela meri
tasol na i laik kaikaim em.   
  339                       Olgeta manmeri i hait wet i stap lukim olsem na ol
i pret na krai long yangpela man hia.   
  340                         
  341                       Tasol yangpela wokboi bilong hetman hia i no pret.
  
  342                       Em i kalap holim kwik wanpela het bilong snek na
katim kwik long naip.   
  343                       Em i mekim olsem tu long narapela tupela het
bilong snek hia na em i dai.   
  344                         
  345                       Olgeta manmeri i bin hait i stap lukim olsem na ol
i amamas long wanem snek nogut bilong kaikaim ol yangpela meri i dai pinis.   
  346                         
  347                       Ol i kirap karim bodi bilong snek hia i go long
ples na ol i mekim kaikai na singsing.   
  348                       Na dispela yangpela wokboi i karim sampela hap
bodi bilong snek i go soim long hetman, em papa bilong gel pren bilong em.   
  349                       Hetman hia nau i go bihainim promis bilong em na i
givim pikinini meri bilong em long boi hia.   
  350                         
  351                       Tupela i marit na sampela de bihain tupela i go
long gaden na i planim olgeta hap snek i stap nabaut yet.   
  352                         
  353                       Bihain liklik nau ol i lukim wanpela narapela kain
samting i kamap long ples ol i bin planim ol het bilong snek long en.   
  354                         
  355                       Dispela diwai i kamap na namel bilong em i luk
olsem skin bilong snek.   
  356                       Ol i katim na traim kaikaim na em i swit moa.   
  357                       Orait ol i givim nem bilong en suga, olsem em i
swit.   
  358           59     1973     Wanpela de tupela man em tupela kandere na
wanpela em nem bilong em Usinn.   
  359                       Na wanpela em Gusuu, em tupela i kandere na
wanpela taim tupela i go long bus wantaim dok na tupela kisim ol gutpela
gutpela kumu na lip bilong tulip, na Usinn i tokim Gusuu, `Kandere mitupela
kisim gutpela lip kumu na bai mitupela kisim sol we na mi[tu]pela kukim.'   
  360                         
  361                       Tupela toktok olsem na tupela i kam na kamap long
Wara Arabag.   
  362                       Tupela bihainim Wara Arabag i kam lukim solwara em
boil olsem hat wara i stap na ol dok lukim na ol i singaut na tupela i ting ol
dok lukim pik na ol singaut, na Usinn wantaim Gusuu i go lukim wara i boil i
stap.   
  363                         
  364                       Na Usinn i putim wanpela pinga na em i putim long
maus bilong em na sol nogut tru na Usinn i tokim Gusuu, `Ei kandere yu traim
dispela wara em sol tru.'   
  365                       Gusuu traim na em gutpela na tupela kliaim na
tupela i katim mambu na pulimapim i go long ples na tupela kukim tulip na
kapsaitim solwara na tupela amamas nogut na ol i tok, `Em solwara bilong
yumi.'   
  366                       Na ol amamas.   
  367           60     1973     Ali em i wanpela ailan, long dispela ailan yet
wanpela liklik ples ol i kolim Malung [Ali Pipel, Wes Sepik Provins].   
  368                       Dispela ples bipo i no gat wara bilong kukim
kaikai.   
  369                       Ol tumbuna i save kisim wara long ren tasol.   
  370                       Taim bikpela san ol i lus tru long wara.   
  371                         
  372                       Wanpela taim wanpela lapun man bilong dispela ples
Malung yet i wokabaut i go long nambis.   
  373                       Em i lukim wanpela blakpela pisin, nem bilong em
kotkot.   
  374                       Em i bin go daun long wanpela hap tasol.   
  375                       Orait dispela lapun man i hait i stap lukim
dispela kotkot.   
  376                       Dispela kotkot yet i mekim wanpela liklik hul
wara.   
  377                       Taim dispela lapun man i lukim olsem em i wokabaut
i go klostu long dispela hul wara.   
  378                       Orait kotkot i lukim dispela lapun man na i flai i
go antap long wanpela bikpela diwai.   
  379                       Dispela diwai ol i kolim tau.   
  380                       Orait dispela kotkot i sindaun i stap lukim lapun
man hia i wokabaut i go stret long hul wara.   
  381                         
  382                       Long hul wara yet i gat wanpela ston i stap lapun
man hia i lukim olsem, em i traim long tekewe dispela ston.   
  383                       Lapun i tekewe ston nau em i lukim dispela hul
wara, man em i hepi nogut tru.   
  384                         
  385                       Taim lapun man i go long ples em i no tokim ol
arapela long dispela hul wara hia.   
  386                       Oltaim em i laik go long gaden o em i go long
sampela hap, em i save pasim gut haus bilong em.   
  387                       Nogut ol man nabaut i go raun arere long haus
bilong em.   
  388                         
  389                       Olsem tasol long wanpela taim sampela lapun man na
lapun meri i lukim em olsem, orait wanpela de dispela lapun man hia i laik go
kisim wara gen long dispela hul wara.   
  390                       Na wanpela lapun man i go hait i stap na lukim
lapun man i go stret long dispela hul wara.   
  391                       Em i kisim pinis, em i kisim lip bilong diwai na
haitim dispela hul wara.   
  392                       Orait arapela lapun man i hait i stap na em i
lukim em pinis em i go bek long ples na i tokim ol arapela lapun manmeri long
ples.   
  393                         
  394                       Nau ol i save olsem wara i stap arere long haus
bilong ol yet.   
  395                       Na ol arapela tu i go lukim dispela hul wara na ol
i go drin[g]im dispela wara i swit moa olsem ren wara.   
  396                         
  397                       Taim dispela lapun man ya i kam bek, em i kros
nogut tru long ol i kam kisim wara bilong em.   
  398                       Tasol ol i tokim em olsem dispela wara i bilong
ol, olgeta wantaim.   
  399                         
  400                       Na nau long dispela taim dispela hul wara i stap
yet nau long Malung Viles long Ali Ailan.   
  401           61     1973     Em hia liklik sotpela stori bilong ol tumbuna
na i go olsem.   
  402                         
  403                       Long wanpela bus tru ol planti ol yangpela man ol
i stap na wanpela maunten tu i stap.   
  404                       Na long as bilong dispela maunten i gat wanpela
bus haus bilong wanpela man i save kaikai man.   
  405                         
  406                       Orait, ol yangpela man ol i stap antap long
maunten na ol i rausim ol bikpela ston na i na i go daun na brukim haus bilong
dispela bikpela man i save kaikai ol man.   
  407                       Orait, ol i mekim olsem i go planti taim.   
  408                         
  409                       Na wanpela taim bel bilong em i hat tru na
lukautim ol i go antap na painim ol i stap na hait tru na lukim ol i go na
lukim pes brata bilong ol.   
  410                       Na em i kilim em na karim i go daun long haus
bilong em na kukim kaikai na bungim bun bilong em long haus bilong em na i
stap.   
  411                         
  412                       Na ol brata bilong dispela man ol i no pret long
dispela pasin i bin kamap long brata bilong ol.   
  413                       Nau ol tu i go na rausim ston gen.   
  414                       Orait, ol i mekim olsem i go na bikpela man i
pinisim ol yangpela man.   
  415                       Na wanpela las brata bilong ol tasol i stap.   
  416                         
  417                       Nau wanpela taim em i krai i go na i go daun long
haus bilong bikpela man na em i hait gut tru na lukim dispela man i kam daun
na i go long gaden bilong em.   
  418                         
  419                       Nau dispela brata bilong ol yangpela man em i go
insait na lukim bun bilong ol brata bilong em i bungim i stap long wanpela hap
na em i kisim na pulimapim ol long wanpela bilum.   
  420                         
  421                       Orait, em i kukim haus bilong dispela bikpela man
na em i go pinis long wanpela hap tru.   
  422                       Na em i lukim wanpela gutpela raunwara na em i
bungim ol dispela bun bilong ol brata bilong em na putim long raunwara.   
  423                         
  424                       Na em i go i stap wanpela mun na em i go lukim
dispela bun.   
  425                       Ol i sting na i kamap sampela rokrok na i stap i
go.   
  426                       Wanpela mun moa i pinis na em i go lukim na ol
rokrok i kamap olsem pes bilong man na em i belgut na givim ol kaikai i go i
stap.   
  427                         
  428                       Bihain long wanpela mun gen ol i kamap liklik man
na wanpela taim em i laik kisim ol, tasol, ol i tok, `Mipela i no bikpela
yet.'   
  429                         
  430                       Na em i go winim mun na em i go lukim ol i gat
lek.   
  431                       Nau em i kisim ol i go long haus bilong em na ol i
stap gut na i kamap planti yangpela man gen.   
  432                       Na ol i stap i go na skin bilong ol i strong.   
  433                       Nau ol laik kilim dispela man na ol i lukautim em
i go na kilim indai dispela man na ol i stap gut tru.   
  434           62     1973     Bipo tru wanpela viles i stap klostu long
nambis.   
  435                       Ol manmeri ol i wok long gaden, tasol ol i kisim
abus long solwara.   
  436                       Ol man yet ol i mekim dispela wok.   
  437                       Olgeta de long moningtaim tru ol i go daun long
solwara bilong painim pis.   
  438                       Ol i kisim pislain na huk i go.   
  439                       Ol man ol i hatwok long hukim pis, tasol ol i no
hukim planti.   
  440                       Ol i painim wanpela wanpela pis tasol.   
  441                         
  442                       Tasol wanpela man i save bringim planti pis i kam
long viles olgeta de.   
  443                       Dispela man i gat grile na em i no save wokabaut
na wok wantaim ol arapela man bilong hukim pis.   
  444                       Nogat.   
  445                       Olgeta de long moningtaim tru, em yet i kirap i go
long nambis bilong painim pis.   
  446                       Em i no karim pislain na huk.   
  447                       Em i no karim banara na supsup.   
  448                       Ol arapela man ol i no lukim wok bilong em, tasol
ol i tingting planti olsem, `Dispela grileman em i mekim wanem na oltaim em i
painim planti pis, na mipela nogat?   
  449                       Em i saveman tru.'   
  450                         
  451                       Olsem na ol kaunsil bilong viles ol i kibung.   
  452                       Ol i kibung i stap, na wanpela manki i sanap arere
na i harim olgeta tok.   
  453                       Kwiktaim em i kisim tingting na em i sanap long
ples bilong ol kaunsil na i spik, `Mi ting olsem.   
  454                       Tumora i no tulait yet na bai mi kirap na mi
bihainim dispela man.   
  455                       Mi inap luksave long em, tasol em i no ken lukim
mi.   
  456                       Mi luksave pinis, orait bihain mi ken tokim yupela
long em i mekim wanem na painim planti pis oltaim.'   
  457                         
  458                       Ol kaunsil ol i harim dispela tok bilong manki na
ol i laikim.   
  459                         
  460                       Olsem na i no tulait yet na manki i kirap na wet i
stap arere long haus bilong grileman.   
  461                       Orait, grileman i lusim haus na i wokabaut long
busrot i go kamap long nambis.   
  462                       Manki i bihainim em, tasol em i no mekim nois
liklik.   
  463                       Orait, manki i luksave long olgeta wok dispela man
i mekim.   
  464                         
  465                       Em i slipim bilum bilong en long wesan.   
  466                       Orait, em i sanap na i holim het bilong en long
tupela han.   
  467                       Em i pulim strong het bilong en i go antap.   
  468                       Orait, het i lus na nau i stap long han bilong
man.   
  469                         
  470                       Man i slipim het klostu long bilum long wesan na
em i wokabaut i go long solwara.   
  471                       Em i go insait inap solwara klostu i karamapim
bodi bilong em.   
  472                       Orait, nau man i subim nek bilong en i go aninit
long wara.   
  473                       Kwiktaim tumas planti pis moa ol i swim i go
insait long nek bilong dispela grileman.   
  474                         
  475                       Man i pulap long pis pinis na em i wokabaut isi
isi i kam bek long nambis.   
  476                       Em i meknais long bodi bilong en na i trautim ol
pis long wesan.   
  477                       Trautim pis pinis, nau man i kisim het bilong en
long waisan, na em i putim i go bek antap long nek bilong en.   
  478                         
  479                       Tasol manki i no wet moa.   
  480                       Em i luksave long olgeta pasin bilong grileman, na
em i ran i go bek long busrot na i kam kamap long viles.   
  481                         
  482                       Long apinun ol kaunsil ol i kisim dispela manki i
go long haus man bilong harim stori bilong em.   
  483                       Ol i tok, `Orait, grileman em i mekim wanem?'   
  484                       Nau manki i toksave long ol long pasin man i bin
mekim long moningtaim.   
  485                       Na ol kaunsil ol i kirap nogut na ol i tok,
`Dispela man i mekim rong.   
  486                       Yumi mas bekim rong bilong em.'   
  487                         
  488                       Olsem na i no tulait yet na ol kaunsil ol i
bihainim grileman long busrot bilong en.   
  489                       Ol i wet na ol i was long em.   
  490                       Orait, dispela man i sanap long waisan na i rausim
het bilong en.   
  491                       Em i slipim het long wesan na em i go insait long
solwara.   
  492                         
  493                       Nau wanpela man i ran i go kwik na i kisim het
bilong grileman.   
  494                       Em i tromoi het i go long bus.   
  495                         
  496                       Bihain, dispela grileman i kam bek long nambis na
i meknais na i kapsaitim olgeta pis long wesan.   
  497                       Em i laik putim het bilong en gen, tasol em i no
painim.   
  498                       Em i wokabaut long han lek, tasol em i no painim
het bilong en.   
  499                       Olsem na em i sanap gen ran i go bek kwik long
solwara na em i senis na i kamap pis.   
  500                       Em i swim i go, na grile bilong man i senis na i
kamap grile bilong pis.   
  501                         
  502                       Tasol sampela de i lus, na manki i go long hap
nambis dispela man oltaim i bin i go long en.   
  503                       Manki i tingting tumas long het bilong dispela
man.   
  504                       Em i ting, `Mipela i no planim het bilong dispela
man.   
  505                       Em i asua bilong mipela.'   
  506                         
  507                       Em i laik painim het na planim.   
  508                       Tasol long ples man i tromoi het, wanpela nupela
kain diwai i kamap.   
  509                       Na prut bilong em i bikpela moa, olsem het bilong
man.   
  510                       Manki i kisim wanpela naip na em i rausim skin
bilong prut.   
  511                       Na em i painim pes bilong man.   
  512                       Em i brukim prut moa long naip na em i painim
gutpela wara bilong dring na gutpela kaikai tu.   
  513                         
  514                       Olsem tasol kokonas i kamap long yumi man.   
  515                       Taim yu rausim skin bilong kokonas long naip, yu
inap painim pes bilong man.   
  516                       Ol tumbuna ol i stori olsem.   
  517           63     1973     Planti taim long moningtaim yumi save lukim
liklik wara i stap long lip bilong diwai na long ston na long gras.   
  518                       Long dispela liklik wara ol tumbuna i save tok
olsem, `Dispela liklik wara i stap long lip bilong diwai na long ston na long
gras, em i gat stori bilong en.   
  519                       Sem tasol i mekim dispela wara i kamap.'   
  520                         
  521                       Olsem na ol tumbuna i stori olsem: Bipo tru,
mipela i no kamap yet, long dispela taim sta i hangamap long skai na em i
toktok wantaim wesan.   
  522                       Tupela i resis long wanpela tok, olsem na tupela i
laik traim.   
  523                         
  524                       Long dispela taim Wesan em i bikhet.   
  525                       Em i tokim Sta, i spik, `Yupela i kamap bikpela
lain pinis.   
  526                       Yumitupela yet i mas kaunim namba bilong
yumitupela.   
  527                       Namba bilong husat i kamap bikpela tru?   
  528                       Namba bilong husat i win?   
  529                         
  530                       Sta i harim dispela tok, na em i bekim tok, i
spik, `Gutpela, yumitupela i mas kaunim namba bilong yumitupela.'   
  531                         
  532                       Orait, nau Sta na Wesan tupela i kirap mekim
dispela wok long kaunim namba bilong tupela.   
  533                         
  534                       Wesan i bikhet tru na em i tok, `Sta, mi laik
kaunim namba bilong lain bilong yu pastaim.   
  535                       Bihain yu ken kaunim namba bilong lain bilong mi.'
  
  536                         
  537                       Orait, Sta i harim dispela tok na em i wet i stap.
  
  538                       Wesan i tok long kaunim namba bilong sta na i
kaunim olgeta sta i hangamap i stap long skai.   
  539                         
  540                       Nau Sta i tok, i spik, `Gutpela, yu kaunim namba
bilong mi pinis.   
  541                       Nau mi laik stat wok na kaunim namba bilong lain
bilong yu.'   
  542                         
  543                       Sta i tok olsem, na Wesan i slip.   
  544                       Wesan i bikhet na em i slip tru.   
  545                       Sta i kaunim kaunim namba bilong Wesan.   
  546                       Tasol Wesan em i planti tumas, olsem na sta i no
inap kaunim em olgeta.   
  547                       Sta em inap kaunim Wesan long ples klia.   
  548                       Tasol insait long graun em i no inap tru.   
  549                       Olsem na wesan i winim sta, na Sta em i sem.   
  550                       Em i sem tru, na wara i kamap long ai bilong em na
i kapsait.   
  551                         
  552                       Olsem na long moningtaim yumi save lukim wara
bilong ai bilong sta i stap long gras na long ston na long lip bilong diwai.   
  553           64     1973     Wanpela taim wanpela sotpela strongpela man i
stap.   
  554                       Em i tingting long go long bus long painim abus.   
  555                       Em i go raun long planti hap bilong bus na bihain
em i tait na hangre.   
  556                       Em i sindaun malolo na kaikai kaukau bilong em.   
  557                         
  558                       Wantu wanpela man i gat longpela gras i kam na i
laik kilim em.   
  559                       Tupela i pait nogut tru.   
  560                       Sotpela strongpela man i paitim man i gat longpela
gras na em man i gat longpela gras i tok, `Pinis, inap pinis, brata bilong mi!
  
  561                       Yu kam wantaim mi.'   
  562                         
  563                       Na tupela wantaim i go antap long wanpela maunten
i sanap stret tru.   
  564                       Antap long dispela maunten i gat wanpela liklik
haus i nais tumas.   
  565                       Dispela haus i arakain tru na em i bilong dispela
man i gat longpela gras.   
  566                       Long arere bilong dispela haus i gat wanpela
naispela liklik gaden i stap.   
  567                         
  568                       Bihain dispela man bilong bus i tok, `Nau long
dispela de yu no bin kisim abus long wanem mi no bin laik.'   
  569                       Na em i tokim em, `Yu putim het bilong yu i go
daun long taim mi go ausait.'   
  570                       Na sotpela man i mekim olsem.   
  571                         
  572                       Man bilong bus i go ausait na em i mekim ol
sampela kain tok papait na bihain em i tokim arapela man long lukluk antap.   
  573                       Sotpela man i lukluk antap na em i lukim planti ol
kain kain gutpela abus i stap.   
  574                         
  575                       Busman i givim sotpela man wanpela papait banara
wantaim wanpela pik na ol sampela arapela kain samting pinis na i tokim em
olsem, `Nau yu ken go long ples bilong yu.   
  576                       Tasol yu no [k]en larim brata bilong yu long lukim
banara bilong yu.   
  577                       Yu mas sut long dispela banara long taim yu go
long pait wantaim ol arapela man.   
  578                       Kilim dispela pik na kukim hat bilong em long
givim gutpela smel long mi.   
  579                       Na yu no ken kaikai dispela hat bilong pik.'   
  580                         
  581                       Em i givim wanpela kain lip long em na i tokim em,
`Em dispela lip yu mas planim long dua bilong nupela haus bilong yu.'   
  582                         
  583                       Em sotpela man i go long ples bilong em na i no
longtaim i bin i gat wanpela bikpela pait.   
  584                       Em i pait na i kilim planti man moa.   
  585                       Klostu em i pinisim ol olgeta.   
  586                       Ol arapela man long sait bilong em i lukim dispela
na ol i tingting planti.   
  587                       `Em dispela man i kisim dispela banara we?'   
  588                       ol i tok.   
  589                         
  590                       Wanpela de liklik brata bilong em i hait tasol i
go na i stilim banara bilong em.   
  591                       Bihain man bilong banara i go long kisim banara
bilong em, tasol banara i no stap.   
  592                       Bel bilong em i hat nogut tru long wanem em i save
i no gat arapela man, em brata bilong yet i bin kisim.   
  593                       Em i kirap i go na pait wantaim em.   
  594                       Bihain long pait liklik brata i ranawe i go long
arapela hap.   
  595                         
  596                       Tulait long moningtaim, sotpela man i kilim pik em
busman i givim em.   
  597                       Em i katim hat bilong em na kisim i go long haus
tambaran.   
  598                       Taim em i kukim dispela hat long givim ofa long
busman, em i lukim wanpela liklik pisin i flai i kam na i sindaun long haus
tambaran.   
  599                         
  600                       Em dispela busman i tewel bilong papa tru bilong
em i bin dai bipo.   
  601                         
  602                       Taim tupela brata i bin pait, i bin i gat bikpela
pairap.   
  603                       Olsem tasol taim mipela i harim klaut i pairap
mipela i save em tupela brata i pait gen.   
  604           65     1973     Bipo tru tru pik i kamap nambawan taim long
distrik bilong mipela.   
  605                       Ol tumbuna i tok i gat tripela man ol i gutpela
poroman na ol i stap wantaim.   
  606                       Ol i save slip wantaim long wanpela haus na ol i
save tilim kaikai bilong ol wantaim.   
  607                         
  608                       Tasol olgeta nait smel nogut tru i save kamap long
haus bilong ol.   
  609                       Ol i no kros long dispela, long wanem ol i gutpela
poroman tru.   
  610                       Wanpela man i wok long gaden dispela i wok bilong
em bilong mekim long olgeta de, na dispela smel i save kamap long olgeta de,
na dispela smel i save kamap long em long haus.   
  611                       Tupela arapela man wanpela long tupela i save
painim pis long olgeta de na arapela i save painim pis long olgeta de na
arapela i save go long bus long kilim abus.   
  612                       Wanpela wanpela bilong ol i gat wok bilong em yet
long mekim long olgeta de.   
  613                       Dispela i save helpim olgeta long sindaun bilong
ol.   
  614                         
  615                       Wanpela taim man bilong wok long gaden na man i
save painim pis na man bilong lukautim abus long bus i bin sindaun wantaim na
i bin toktok long dispela man i save wok long gaden.   
  616                       Tupela i laik painimaut isi tasol bilong wanem
smel nogut i save kamap long poroman bilong tupela.   
  617                         
  618                       Wanpela de man bilong wok long gaden i go long wok
bilong em long taim i no tulait gut yet, wanpela bilong tupela i bihainim em i
go long gaden.   
  619                       Em man bilong wok long gaden i no save olsem i gat
man i was long lukim em.   
  620                       Taim em i go insait long gaden bilong em hariap
tasol em i lusim ol klos bilong em na wantu em i senis olsem wanpela bikpela
[b]inatang na em i wok long savolim graun.   
  621                       Taim poroman bilong em i lukim em olsem, em i pret
nogut tru.   
  622                       Tasol em i sarap na i no mekim wanpela liklik
samting i pairap long taim em i hait long bus i stap.   
  623                       Taim dispela bikpela [b]inatang i go insait long
hul long graun, man i hait i ran i go ausait, na kisim klos bilong em na i
putim long arapela hap ples.   
  624                       Taim [b]inatang i pinisim wok bilong em, tasol em
i lukim ol i no stap long wankain ples olsem em i kaikai pinis na em i tokim
tupela poroman bilong em bambai ol i wokim wanpela longpela haus bilong em.   
  625                       Tupela poroman bilong em i no save bilong wanem
tru em i laikim wanpela haus bilong em yet.   
  626                       Tasol tupela i tok orait long dispela tingting
bilong em.   
  627                       Wanpela taim ol i stat long wokim dispela haus
bilong em.   
  628                       Ol i pinisim haus bilong em long apinun tru na em
i kisim samting bilong em na i go insait long dispela nupela haus.   
  629                       Em i tokim tupela poroman bilong em long lukim em
long moningtaim.   
  630                       Tasol long moningtaim tupela poroman bilong em i
harim narakain nois tru i kamap long haus bilong em.   
  631                       Long taim tupela poroman bilong em i go insait
long haus bilong em, tupela i lukim planti ol liklik pikinini pik i slip long
graun i stap.   
  632                       Tasol tupela i no painim poroman bilong tupela i
stap.   
  633                       Tupela i lukluk long graun na i lukim ol bun
bilong em tasol i stap.   
  634                       Na tupela i no save wanem samting i bin kamap long
em.   
  635                         
  636                       Nau sapos yu kam long distrik bilong mipela long
Hailans bai yu lukim mipela i save lukautim ol pik gut na ol i olsem ol
pikinini bilong mipela.   
  637           66     1973     Bipo tru long taim bilong ol tumbuna, ol i
sindaun long san tasol.   
  638                       Na ol i tok i no gat tudak long ol.   
  639                       Na ol i no save slip long nait, nogat.   
  640                       Ol i save sindaun long bikpela san tasol.   
  641                       Na ol i save go kisim kaikai long bus i kam long
ples, ol i kaikai i go pinis, na ol i go kisim kaikai gen.   
  642                       Olsem yet.   
  643                         
  644                       Na wanpela man i go katim saksak na [skrapim]
wantaim meri bilong em.   
  645                       Na meri bilong em i wasim saksak i stap.   
  646                       Na man bilong em i tokim meri bilong em, `Yu wasim
saksak i stap.'   
  647                         
  648                       Na man bilong em i go painim ol kapul, ol i save
slip long hul bilong ston.   
  649                       Em i go painim ol i go go na i no gat tru long em.
  
  650                       Na em i no bungim wanpela kapul.   
  651                         
  652                       Na em i go bungim wanpela wara i stap antap long
kil bilong wanpela diwai ton.   
  653                       Na dispela man em i ting olsem, `Em wara bilong ol
pisin, ol i save kam waswas long em?'   
  654                         
  655                       Tasol i no wara bilong ol pisin, nogat.   
  656                       Em i wara bilong san i save kam na waswas long em.
  
  657                       Na dispela tumbuna man em i ting, em i wara bilong
ol pisin tasol.   
  658                       Na em i wokim haus pisin pinis long dispela ston,
na em i go long ples.   
  659                       Na kisim banara na ol spia, na i kam bek na em i
go insait na i hait i stap insait long dispela haus pisin.   
  660                       Na em i was i stap.   
  661                         
  662                       Na em i was na i lukluk i stap, na em i ting
olsem, `Bai ol pisin i kam na i waswas long dispela wara, bai em i sutim ol.' 
 
  663                       Tasol em i was i stap na em i lukim san i kam
olsem man tru, na em i waswas long dispela wara.   
  664                       Na lapun man i was i stap.   
  665                         
  666                       Na man i lukim san i kam waswas long dispela wara,
na man i sek nogut tru long san.   
  667                       Orait san i waswas pinis na em i go bek long hap
ples bilong em.   
  668                       Bihain dispela san em i laik kam waswas, na man
tru em i sindaun i stap.   
  669                       Na em i was long em pinis.   
  670                         
  671                       San em i laik go daun waswas long dispela wara, na
man em i kirap tasol em i sutim em.   
  672                       Na san indai.   
  673                       Na tudak i kamap long olgeta ples.   
  674                         
  675                       Em tasol, stori bilong san na tudak i bin kamap
olsem wanem.   
  676           67     1973     Stat bilong dispela sia i go olsem, oltaim
wanpela meri i save kisim dispela tamiok bilong sapim kanu.   
  677                       Nem bilong em Jambiagura.   
  678                       Em i save sapim kanu olgeta taim.   
  679                       Dispela meri em i no save putim gut dispela tamiok
Jambiagura.   
  680                       Em i save tromoi long win na ren i stap na kanda
bilong dispela tamiok bilong sapim kanu i bruk bruk nabaut.   
  681                         
  682                       Em i save stap na narapela wan ain bilong em, nem
bilong em Gura.   
  683                       Gura em i save ting olsem, `Bilong wanem em i save
tromoi wan ain bilong mi long win na ren?'   
  684                       Em i wok long wari i stap na narapela meri em i
tokim meri ya em Kanda, em i tok, `Bai mitupela i go long raunwara, na
mitupela i kisim kindam.'   
  685                       Orait Gura em i save pinis, na long nait dispela
meri bilong tokim em long go long raunwara em i stap.   
  686                         
  687                       Orait Gura yet i kam kirapim Kanda na tupela i go
long raunwara lukautim kindam.   
  688                       Em i kirap na tupela i go.   
  689                       I go i go klostu tulait.   
  690                       Em i wok long pul yet na tanim bek lukim dispela
meri nem bilong em Gura.   
  691                       Em i tok, `A dispela meri i no meri ya mi bin
tokim em long kam wantaim mi long go na lukautim kindam long raunwara.   
  692                       Nating narapela meri ya.'   
  693                       Em i wok long pul i go i go tulait gut nau na em i
lukim gut pes bilong dispela meri.   
  694                         
  695                       Nau em i tokim Gura em i tok, `Hei bai mitupela i
go kisim kindam.'   
  696                       Tupela i go i go na em i tokim gen, `Bai mi laik
pekpek ya.'   
  697                       Meri ya i tok, `Orait.'   
  698                         
  699                       Nau em i kalap long bikpela gras.   
  700                       Dispela gras i gat bikpela masalai i stap.   
  701                       Em i kalap nau na em i tok, `Olgeta taim yu save
kisim dispela tamiok na tromoi long win na ren i stap na olgeta kanda tu i
save bruk bruk nabaut.'   
  702                         
  703                       Yu ting dispela em i wanem, em i no ain bilong
sapim kanu tasol?   
  704                       Em i no Gura mi tu mi stap.'   
  705                       Em i kirap sakim kanu nau.   
  706                         
  707                       Meri ya i krai, `O pren yu no ken lusim mi, yu mas
i kam bek kisim mi.'   
  708                       Em i wok long krai na krai na meri ya i go ausait
na tokim em, `Yu ken stap.'   
  709                       Meri ya i stap krai longtaim tru.   
  710                       Nau wanpela pis i go antap na kalap i go long meri
ya i stap long en.   
  711                         
  712                       Kanda i tok, `O sapos yu man yu mas go tokim papa
bilong yu i kam na kisim mi.'   
  713                       Orait dispela pis i go daun na tokim papa bilong
em masalai.   
  714                       Em i tok, `Papa wanpela meri i stap antap long
gras na em i tok,  Sapos yu man orait yu go tokim papa bilong yu i kam na
kisim mi. '   
  715                         
  716                       Na papa bilong em i tok, `Yu bilong wanem yu
giamanim mi?   
  717                       Yu no gutpela pis yu giamanim mi.'   
  718                       Em i krosim em pinis na arapela pis moa i go antap
na Kanda i tokim em, `O sore sapos yu man orait yu go tokim papa bilong yu i
kam kisim mi.   
  719                       Na pis ya i go tokim papa bilong em.'   
  720                       Em i tok, stret ya papa em i tok tru, `I gat
wanpela meri i stap long gras na em i toktok long yu i stap.'   
  721                       Papa i kirap na krosim em.   
  722                       Em i tok, `Yu no gutpela pis tru na yu kam
giamanim mi.'   
  723                         
  724                       Nau narapela pis i gat longpela nek i go antap.   
  725                       Tasol taim em i kam bek long papa na papa i no
harim tok bilong em.   
  726                       Em i kros tasol.   
  727                       Nau planti pis tru i bin go na kam bek tokim papa,
tasol em i no harim tok bilong ol.   
  728                         
  729                       Bihain em i kirap na salim nambawan pikinini
bilong em i go antap.   
  730                       Pikinini bilong em i kam bek na tokim papa, `Yes
ya papa em i tru ya.   
  731                       Mi go antap na meri ya i tokim mi olsem, mi mas
kam tokim yu mas go antap na kisim em.'   
  732                         
  733                       Orait papa i kirap bilas pinis na em i go antap
lukim dispela meri.   
  734                       Taim papa i kamap long dispela meri, meri ya i
kirap nogut tru na em i pret.   
  735                         
  736                       Papa i kirap na i tokim meri ya em i tok, `Yu no
pret, olsem yu yet salim tok na mi kam bilong kisim yu.'   
  737                       Nau em i laik kisim meri ya i go insait long wara,
tasol meri i tok, `Bai mi dring wara ya.'   
  738                       Tasol masalai i tok, `Yu i no inap dring wara.   
  739                       Mi ken helpim yu.'   
  740                       Em i kirap karim em na tupela i kamap pinis long
ples bilong masalai.   
  741                         
  742                       Tupela i stap na meri ya i karim pikinini.   
  743                       Tasol em i no pikinini, em i karim tupela kiau
bilong pisin tasol.   
  744                         
  745                       Tupela kiau ya meri i karim insait long wanpela
bikpela sospen.   
  746                       Bihain tupela kiau i bruk i kamap olsem tupela
taragau.   
  747                       Tupela i stap i stap i kamap bikpela man.   
  748                       Na tupela i gat bikpela wari long kisim mama
bilong tupela i go long ples bilong mama yet.   
  749                         
  750                       Orait tupela i tokim mama.   
  751                       `Mama ating bai mitupela i kisim yu i go bek.'   
  752                       Na mama i tok, `O yutupela i no inap long karim mi
i go bek long ples bilong mi.'   
  753                       Na bikpela brata i tokim mama, `Orait yu lukim
mi.'   
  754                       Em i kalap i go daun long wara na em i bringim bek
wanpela bikpela diwai i drip i kam daun long wara.   
  755                       Em i karim i go na i soim long mama.   
  756                         
  757                       Nau mama i bilip.   
  758                       Nau mama i tok, `Orait yutupela i ken kisim mi.'   
  759                       Na tupela i kirap kisim mama i go long ples bilong
mama.   
  760                         
  761                       Olsem nau dispela taragau i stap nau.   
  762           68a     1973     Wanpela man, nem bilong em Maima
Poropaungabia, i kisim akis bilong em na i go long bus.   
  763                         
  764                       Na em i lukim wanpela pikinini bilong karuka i
stap antap long diwai na em i seksek na em i go antap long karuka, wantaim
akis bilong em.   
  765                       Na em i katim.   
  766                         
  767                       Tasol wanpela wara i stap daunbilo na em i no
lukim.   
  768                       Na akis bilong em i slek na pundaun i go long wara
na man hia i pasim ai na kam daun isi isi.   
  769                         
  770                       Em i kam long arapela hap na em i krai krai na
rapim graun long pes bilong em bilong akis bilong em.   
  771                       Na em i kam long haus bilong em.   
  772                         
  773                       Long nait masalai bilong wara i kisim akis na
haitim long lip bilong tanget.   
  774                       Orait, na em i kisim akis i kam na putim long han
bilong Maima Poropaungabia.   
  775                         
  776                       Long moning em i kirap na lukim long han bilong
em.   
  777                       Tasol wanpela samting i taitim rop na putim long
han bilong Maima Poropaungabia.   
  778                       Na em i seksek na rausim lip bilong tanget.   
  779                       Tasol insait akis bilong em i stap.   
  780                       Na em i seksek nogut tru em i kisim bek.   
  781                       Na em i laikim tru tumas.   
  782           68b     1973     Bipo tru ol tumbuna i holim planti dok.   
  783                       Wanpela man inap gat planti dok.   
  784                       Man i save baim pikinini dok long bikpela pik.   
  785                       I no liklik pik.   
  786                         
  787                       Dok em i asua tru bilong painim planti kapul.   
  788                       Man i gat planti kapul moa.   
  789                         
  790                       Olgeta dok i wok long painim kapul long hap bus i
stap nating.   
  791                       Kapul i save slip long graun, wokim grin lip na
slip.   
  792                         
  793                       Ol man i save kisim liklik dok na ol i kilim
liklik rat na givim long dok.   
  794                       Ol pipel i save mekim olsem inap tu o tri o foa
mun; na dok i go bikpela.   
  795                         
  796                       Sapos ol i kukim rat na i go long bus, ol i haitim
rat insait long diwai.   
  797                       Ol i pasim dok long rop.   
  798                       Haitim rat pinis, ol i lusim dok long rop.   
  799                       Na dok i go painim rat wantu.   
  800                       Olsem tu ol i lainim ol long kilim kapul kwiktaim.
  
  801                         
  802                       Bipo ol tumbuna i bin holim dok na ol i amamas.   
  803                       Nau mipela holim ol liklik dok tasol.   
  804                       Ol waitman i gat planti kain kain dok.   
  805                       Ol kanaka i lukim na ol i wari tumas long waitman
i gat naispela dok.   
  806           69     1973     Long taim bilong ol tumbuna, wanpela man i gat
tupela dok.   
  807                       Wanpela dok i waitpela, na wanpela i blakpela dok,
na dispela tupela dok, em tupela i go wantaim em long slip long bus.   
  808                         
  809                       Na taim tupela dok i laik go kilim abus, waitpela
dok i save kilim abus na i save karim i kam long dispela man.   
  810                       Na blakpela dok nogat.   
  811                       Em i no save go kilim abus long em.   
  812                         
  813                       Olsem na papa bilong tupela dok, em i save laikim
waitpela dok tasol.   
  814                       Na em i save givim kaikai long em oltaim.   
  815                         
  816                       Na blakpela dok em i save slip nating long ples.   
  817                       Na man i no save givim kaikai long em.   
  818                       Long wanem em i no save painim ol abus.   
  819                       Em i save slip nating long haus.   
  820                         
  821                       Na blakpela dok i pilim hangre oltaim, na bel
bilong dispela blakpela dok i hat moa.   
  822                       Na em i wetim man i slip long nait.   
  823                       Em lukim man i slip pinis, na dispela blakpela dok
i kirap na mekim bikpela paia moa yet, klostu long skin bilong man, long hatim
skin bilong em.   
  824                       Na dispela man i slip olgeta.   
  825                         
  826                       Na dok i go kisim ol tambaran i kam wantaim em, na
ol i apim dispela man wantaim bet bilong em long slip.   
  827                       Na ol i karim em i go putim em long raun wara.   
  828                       Na man slip i go go na em i pilim kol i kisim em
nau.   
  829                         
  830                       Na em i painim paia bilong hatim skin bilong em.   
  831                       Na em i laik putim han bilong em i go long painim
paia, tasol nogat.   
  832                       Em i putim han bilong em i go long wara tasol.   
  833                       Na em i tanim long arapela han na em i no painim
paia nogat tru.   
  834                         
  835                       Na em i kirap nogut, na em i kirap kisim han
mambu, na em i winim i go long ples.   
  836                       Na ol man bilong ples ol i harim mambu i krai na
ol i kam na lukim dispela man, em i slip i stap daunbilo tru insait long
dispela raunwara.   
  837                         
  838                       Na ol i katim wanpela longpela rop, na ol i
tromoim i go long em.   
  839                       Na dispela man em i kisim dispela rop, na em i
pasim long bet bilong em, na ol man i pulim dispela man i kam antap.   
  840                       Na ol man i gat kros long dispela blakpela dok.   
  841                       Na em dispela blakpela dok, em i save na em i go
hait long wanpela saksak i gat nil.   
  842                         
  843                       Bai ol man i no ken kilim em.   
  844                       Tasol waitpela dok i go bungim em nau.   
  845                       Na ol man i go bungim dispela dok, na ol i kilim
em indai na wantu dispela man tu indai.   
  846           70     1973     Long wanpela tokples ol i kolim Urat [Pipel]
long Is Sepik Distrik [Provins], i gat dispela stori i kamap bipo yet long ol
tumbuna bilong yumi.   
  847                       Ol i save stori long olsem wanem man i gat kain
kain skin, olsem waitskin, yeloskin, braunskin, retskin, na blakskin.   
  848                         
  849                       Dispela stori i go olsem.   
  850                       Long taim bipo yet i gat wanpela man i stap.   
  851                       Nem bilong em Noak, na meri bilong em Hanuak.   
  852                       Na tupela i gat wanpela pikinini man tasol.   
  853                       Olsem olgeta hap i ples nating tasol, i no gat man
na meri long graun, bus tasol i stap.   
  854                       Na dispela man wantaim meri na pikinini tasol i
stap long wanpela ples yumi kolim Moihauk [Meiwhak], em i klostu long
Dreikikir Stesin.   
  855                         
  856                       Nau Noak wantaim meri bilong em Hanuak, i tingting
planti long kirapim ol man long dispela graun bai ol i lukautim ol diwai na
graun na abus tu.   
  857                       Tupela i tingting planti moa yet long de na long
nait.   
  858                       Long wanpela de Noak i ting, `O yes bai mi kilim
pikinini bilong mi i dai na mi katim liklik na bai mi tromoi i go long olgeta
hap long Is, Wes, Saut, na Not bai planti manmeri i kamap long graun na
lukautim ol samting.'   
  859                         
  860                       Wanpela nait em i makim meri bilong em Hanuak, i
kisim pikinini bilong em na tupela i go slip long wanpela liklik haus.   
  861                       Na taim tupela i slip Noak i kilim pikinini man
bilong em na i katim liklik liklik tru na i kukim wantaim sayor long sospen na
boilim em.   
  862                       Olsem i klostu tulait na em i hariap tumas long
kukim bodi bilong pikinini wantaim sayor na sampela sayor blut i pas long em i
no tan gut, blut i stap yet.   
  863                         
  864                       Noak i tromoi dispela sayor i gat blut i stap yet
na nau sampela man i kamap retskin.   
  865                       Na em i tromoi sampela sayor wantaim blut i tan
liklik na em ol yeloskin i kamap olsem hapkas o Saina manmeri.   
  866                       Na em i tromoi sayor wantaim blut i tan tru em
olsem ol waitskin.   
  867                       Nau na sapos yu lukim ai bilong ol waitskin i
olsem pusi em yu ken save ol i tan pinis.   
  868                         
  869                       Na bilong yumi long Nu Gini em i tromoi sayor i
tan, tasol i paia liklik na yupela i ken lukim ai bilong yumi i braun liklik i
olsem i paia i kaikai yumi pinis.   
  870                       Na olsem skin bilong yumi i kamap tudak liklik.   
  871                         
  872                       Tasol sapos yupela lukim ol Buka i kamap olsem
bikpela tudak tru.   
  873                       Noak i tromoi sayor wantaim mit bilong pikinini i
paia tru na olsem ol i kamap blak olgeta.   
  874                       Na sapos yupela i lukim ai bilong ol Buka i blak,
yupela i ken save ol i paia olgeta olsem.   
  875                         
  876                       Na taim Noak i tromoi pinis, tulait i bruk.   
  877                       Na Hanuak i kirap na lukim long olgeta hap i gat
man.   
  878                       Ol i singaut, singsing, paitim kundu, na garamut. 
 
  879                       Na taim em i lukluk long olgeta hap, Hanuak i
lukim planti manmeri moa i stap na haus na ol gaden tu.   
  880                       Na em i askim man bilong em, Noak, `Dispela ol
kain manmeri i kam we?'   
  881                         
  882                       Na em i tokim em, `Em, pikinini bilong yu i
kirapim ol.'   
  883                         
  884                       Na taim Hanuak i harim dispela tok, em i gat
bikpela amamas moa yet.   
  885           71     1973     Long bipo tru Muruk na Kokomo i stap olsem
gutpela pren tru.   
  886                       Kokomo em i gat liklik tit tasol, na muruk em i
gat bikpela tit moa.   
  887                       Orait na wanpela de Muruk i wokabaut i go long
wanpela gutpela ston na em i lusim tit bilong em na wasim i stap.   
  888                         
  889                       Orait em i lukim pren bilong em Kokomo em i
wokabaut i kam.   
  890                       Na em i tok, `Gude pren.   
  891                       Yu gutpela pren tru.   
  892                       Yu naispela man.'   
  893                       Na tupela i amamas wantaim na tok pilai, na tok
gris, na lap tasol.   
  894                         
  895                       Tasol wanpela bikpela tingting i kirap long Kokomo
na em i ting, `Ating bai mi trikim muruk na kisim bikpela tit bilong em.   
  896                       Long wanem Muruk i gat bikpela tit tru, na em i
save yusim ol long kilim ol man tu taim ol i sutim em.'   
  897                         
  898                       Orait na Kokomo i tokim Muruk, `E pren Muruk,
ating tit bilong yu i olsem gutpela tamiok.   
  899                       Man, ating mi kisim tit bilong yu na mi go traim
katim dispela diwai pastaim.'   
  900                         
  901                       Orait na Kokomo i kisim tit bilong muruk na i go
long as bilong wanpela diwai, na em i wok long katim han bilong dispela diwai.
  
  902                       Em i tok, `Man, poroman, tamiok bilong yu i
gutpela tru.'   
  903                         
  904                       Na Muruk em i wok long lap tasol i stap.   
  905                       Na em i no ting bai Ko[ko]mo i stilim tamiok
bilong em.   
  906                       Tasol taim Kokomo i kamap pinis long tel bilong
diwai em i tokim pren bilong em, Muruk, `E pren, ating mi laik lusim yu nau.' 
 
  907                       Tasol Muruk i tok, `Orait yu kisim tamiok bilong
mi i kam pastaim.'   
  908                       Tasol Kokomo i kirap na flai i go antap wantaim
tamiok bilong Muruk.   
  909                         
  910                       Taim Muruk i lukim dispela, man, bel bilong em i
kirap nogut tru na em i wok long krai tasol.   
  911                       Orait na em i kisim dispela liklik tamiok o tit
bilong Kokomo na wok long paitim long ston, na bagarapim tit tru, na em i
kisim tit na em i go.   
  912                       Tasol Muruk i sori tru, long wanem, Kokomo i bin
kisim gutpela tit bilong em na karim i go pinis.   
  913                         
  914                       Na nau yumi ken lukim Kokomo em i gat bikpela tit
moa.   
  915                       Dispela tit em i bin stilim long muruk.   
  916                       Na Muruk em i gat liklik tit tasol.   
  917                         
  918                       Na yumi ting wanem, pasin bilong Kokomo i gutpela?
  
  919                       Sori, ating em i no gutpela.   
  920                       Long wanem em i olsem stil tasol.   
  921                       Olsem na ating, planti man long Papua Nu Gini ol i
save mekim olsem.   
  922                       Ol i laik trikim arapela man na stil tu.   
  923                         
  924                       Kokomo na muruk pastaim tupela i stap olsem
gutpela pren tru.   
  925                       Tasol dispela samting i kamap na tupela i stap
olsem birua olgeta.   
  926                         
  927                       Em i olsem, bipo yumi stap pren tru bilong God.   
  928                       Tasol pasin nogut i bin kamap long yumi, na nau
yumi no stap moa pren bilong God.   
  929                       Taim kokomo i kisim tamiok bilong muruk, orait
tupela i kamap birua.   
  930                       Olsem tasol taim yumi i mekim sin long ai bilong
God, yumi kamap birua bilong God.   
  931                       Na nau yumi stap longwe long God pinis.   
  932                       Tasol sapos yumi bilip tru long Jisas Krais, bai
Em i tekewe sin bilong yumi na bai yumi kamap pren bilong God.   
  933           72     1973     Bipo tru ol tumbuna ol i laik i go na kisim ol
pis, maleo na kindam long wara.   
  934                         
  935                       Pastaim tru ol i redim ol umben, spia na arapela
samting.   
  936                       Bikpela kukurai i bin paitim toktok long putim
wanpela de long go long wara.   
  937                       Na wanpela de ol man na meri i go long dispela
wara ol i toktok long en bipo.   
  938                         
  939                       Dispela wara i pulap long liklik maleo na bikpela
tu.   
  940                       Tasol papa maleo o bos bilong ol dispela maleo i
stap long wanpela hul long as tru bilong wara.   
  941                       Taim ol meri i go daun long wara, ol i kisim
planti planti liklik maleo na kindam na pis.   
  942                       Taim ol i kisim yet, ol man i lukim wara i go daun
isi isi.   
  943                       Tasol bikpela papa maleo i stap yet.   
  944                         
  945                       Olsem na wara i no drai hariap.   
  946                       Ol man i tok, `Ah!   
  947                       Olsem wanem wara i no save go daun?   
  948                       Ating i gat wanpela bos bilong ol maleo i stap
yet.   
  949                       Yumi mas painim.'   
  950                         
  951                       Orait ol i go painim papa maleo na dispela wara i
drai olgeta.   
  952                       Graun tasol i stap.   
  953                         
  954                       Bihain ol i sutim pinis ol i mekim bet bilong papa
maleo na karim em i go antap.   
  955                       Em i no maleo tru.   
  956                       Em i wanpela lapun man bilong bipo i bin mekim
ples long wara.   
  957                       Ol man i karim i go wantaim singsing mambu na
putim em long wanpela de.   
  958                       Long moningtaim tru luluai i paitim garamut long
bungim ol man na meri i go long gaden.   
  959                       Ol i mas redi long kaikai dispela papa maleo nau
[h]ia.   
  960                         
  961                       Olgeta manmeri pikinini i go long kisim kaikai na
ol i tokim wanpela lapun man long stap na was long dispela maleo.   
  962                       Taim ol i go pinis, maleo hia i lusim bet na i kam
daun long lapun man.   
  963                       Maleo i tok lapun man.   
  964                       Maleo i tokim lapun man long givim em buai, daka
na kambang.   
  965                       Maleo i kaikai buai na i tokim em sampela tok
olsem, `Lapun man, yu ting mi maleo?   
  966                       Mi no maleo.   
  967                       Mi wanpela man bilong bipo tru.   
  968                       Taim graun i no kamap yet mi stap.   
  969                       Ol man i no save liklik long mi.   
  970                       Skin bilong mi tasol i olsem maleo.   
  971                       Taim ol man i katim mi yet, yu mas go stap long as
bilong wanpela liklik kokonas.'   
  972                         
  973                       Taim ol i toktok yet ol i harim ol man i kam bek
long gaden na singsing i kam.   
  974                       Man hia i go antap gen long bet na tanim em i go
long maleo olsem bipo.   
  975                         
  976                       Olgeta i kam pinis, orait lapun man i tokim ol,
`Yupela i no ken kaikai dispela maleo.   
  977                       Em i man.   
  978                       Em i kam daun na i toktok wantaim mi.   
  979                       Mitupela i toktok na em i kaikai buai wantaim mi. 
 
  980                       Mobeta yupela i go putim em gen long ples bipo
yupela i kisim em.'   
  981                         
  982                       Ol man i tokim lapun man olsem, `Yu giamanim
mipela.   
  983                       Em i no man, em i abus.'   
  984                       Ol i go het na tokim lapun man gen na ol i rausim
em i go longwe.   
  985                       Ol i krosim na i paitim em nogut tru.   
  986                       Lapun man i no toktok moa.   
  987                       Em i go na sindaun wanpis long as bilong kokonas,
em maleo i tokim em bipo.   
  988                         
  989                       Bihain ol man i bringim maleo i go daun na ol i
katim i go liklik, liklik hap.   
  990                       Ol i tokim ol meri long kukim ol long sospen na
long paia tu.   
  991                         
  992                       Ol man i mekim bikpela amamas na singsing.   
  993                       Taim ol i kuk yet, wara i kamap isi isi tru.   
  994                         
  995                       Tasol ol i no save bai bikpela haiwara i kamap.   
  996                         
  997                       Dispela wara i kam antap, antap moa na karamapim
olgeta man na meri.   
  998                       Dispela lapun man tasol i stap long kokonas em i
no dai.   
  999                       Taim olgeta i dai pinis, bikpela haiwara i go daun
gen.   
  1000                       Taim wara i go daun, kokonas bilong lapun man tu
i go daun isi isi.   
  1001                       Em i tromoim wanpela drip bilong traim wara.   
  1002                       Em i lukim drip i bruk na i tok, `Wara i drai
pinis.'   
  1003                       Em i lukim bun bilong ol man na em i sori tumas. 
 
  1004                         
  1005                       Taim em i sori yet, maleo i lukim em na i bringim
em long ples bilong em.   
  1006                       Nau long dispela hap lapun man i tanim em olsem
wanpela bikpela ston na i stap yet.   
  1007                       Taim yu lukim bikpela ston long wara yu mas
tingting long dispela man.   
  1008           73     1973     Bipo bipo yet long ol tumbuna bilong mi i bin
i gat wanpela yangpela boi wantaim susa bilong em, tupela i stap long wanpela
liklik ailan ol i kolim Dangtiti.   
  1009                       Tupela i kirap long dispela ailan na ol i laik go
long narapela ailan.   
  1010                         
  1011                       Taim tupela i pul i go, tupela i kamap long
wanpela rip.   
  1012                       Nem bilong dispela rip ol i kolim Aillwo i min
olsem `Gras bilong Solwara.'   
  1013                         
  1014                       Orait, tupela i go stret long ailan nau, na si i
wok long go insait long kanu bilong tupela.   
  1015                       Susa meri hia i harim si i wok long go insait
long kanu, na em i lukluk i go bihain.   
  1016                         
  1017                       Em i ting olsem susa bilong em i kapupu.   
  1018                       Tasol i nogat, em solwara tasol i wok long go
insait long kanu.   
  1019                       Tarangu man hia i bin lukim dispela, susa bilong
em i lukluk i kam long em na i sem nogut tru.   
  1020                         
  1021                       Orait, em i tokim susa bilong em olsem, `Mi bai
mi go nau.   
  1022                       Na yu go nau na tokim ol man long ples.'   
  1023                         
  1024                       Orait, yangpela boi hia i kirap na i kisim basket
bilong em na tu spia bilong em na i kalap i go daun long rip Aillwo na em i
sanap long wanpela ston.   
  1025                       Na em i tok long susa bilong em olsem, `Sapos yu
go long ples, na tokim ol man bai ol i go antap long dispela maunten na kisim
dispela diwai skin bilong em i bikpela.   
  1026                       Na wokim umben long en na kam kisim mi long en.' 
 
  1027                         
  1028                       Orait, boi hia i tokim susa bilong em pinis, na
em i kalap long solwara na em i tanim em pinis i kamap olsem bulmakau.   
  1029                         
  1030                       Tarangu meri hia i wok long krai i stap, na em i
ting bai boi hia i kam bek, tasol i nogat.   
  1031                       Em i tanim em pinis i kamap bulmakau.   
  1032                         
  1033                       Orait, meri hia i go long ples na tokim em long
ol dispela samting bai ol i mekim.   
  1034                       Orait, ol man i kirap na ol i go long wanpela
maunten na ol i kisim dispela diwai na ol i wokim umben long en, long skin
bilong dispela diwai yet.   
  1035                         
  1036                       Orait, na dispela stori i tru, sapos yu go long
Ailan Pililo bai yu lukim ol bikpela umben i stap [Wes Nu Briten Provins,
Arawe Pipel].   
  1037                         
  1038                       Na tu sapos yu go long Rip Aillwo bai yu lukim ol
gras na tu ol bonbon o bulmakau i pulap moa moa yet.   
  1039                         
  1040                       Na oltaim sapos bikpela de olsem Pask[a] o
Krismas, ol man i save go long ol bikpela kanu, wantaim long dispela bikpela
umben na kisim bulmakau long en.   
  1041                         
  1042                       Taim tru bilong kisim bulmakau, em long nait
tasol.   
  1043                       Orait, sapos yu laik save long dispela stori, yu
ken go long Ailan Pililo na lukim bikpela bikpela umben i stap t[u]de nau long
dispela taim.   
  1044           74     1973     Long ples bilong mipela bipo i gat planti man
i stap.   
  1045                       Olgeta i marit pinis.   
  1046                       Na tu i gat tupela brata i stap.   
  1047                       Bikbrata i marit, tasol smol brata nogat.   
  1048                       Olsem wanpela de em i go wokim haus pisin bilong
bus.   
  1049                       Em i wokim ol pisin i save waswas long en.   
  1050                         
  1051                       Em i wokim pinis na long wanpela moning em i
kirap i go was long em.   
  1052                       Taim em i sindaun i stap em i lukluk long hul na
em i lukim wanpela rop i hangamap long diwai long em i mekim nois i kam daun. 
 
  1053                       Em i lukluk yet i stap em i lukim nambawan kumul
i kam daun.   
  1054                         
  1055                       Em lukluk yet, nogat, em i lukim bikpela lain moa
ol i kam pulap tru long dispela wara.   
  1056                       Taim em i lukluk yet, olgeta pisin kumul hia ol i
wok long lusim skin bilong ol na em i lukim ai bilong em i raun.   
  1057                       Bikos long dispela wara olgeta ol yangpela meri
tasol i pulap tru long dispela hap na ol i wok long waswas i stap.   
  1058                         
  1059                       Em i sindaun tingting i go i go, na em i tok,
`Hei, bambai mi mekim wanem long ol?'   
  1060                       Wantu em i kisim narapela tingting olsem.   
  1061                       `O mi tarangu i no gat meri.   
  1062                       Maski nau bambai mi kisim wanpela bilong ol.'   
  1063                         
  1064                       Em i lukim wanpela bilong ol meri hia i kukim em
tru.   
  1065                       Wantu em i subim supsup bilong em na i kisim
dispela gras bilong wanpela pisin kumul, na pulim i kam insait bek long haus
pisin, na haitim i stap.   
  1066                         
  1067                       Olgeta pisin i waswas pinis ol i laik go bek nau
long ples bilong ol.   
  1068                       Wantu olgeta i go long ol.   
  1069                       Tasol tarangu wanpela meri hia em i wok long
askim nabaut long ol wantok, `He we stap skin bilong mi?'   
  1070                         
  1071                       Ol tu wantaim em i painim, tasol ol i no inap
long painim.   
  1072                       Wantu olgeta i wok long go antap bek long rop na
i go long ples bilong ol.   
  1073                         
  1074                       Olgeta i go pinis, wantu man hia i kam holim em
na askim em, `Hei, yu kam we?'   
  1075                         
  1076                       Meri i tok, `Dispela em i ples bilong mi tasol.   
  1077                       Yu tasol yu kam we?'   
  1078                         
  1079                       Man hia i tok, `Dispela em i ples bilong mi
tasol.   
  1080                       Yu tasol yu kam we?'   
  1081                         
  1082                       Tupela i tok long toktok olsem i stap na meri
kumul hia i askim em, `Hei yu kisim tu skin kumul bilong mi?'   
  1083                       Na man i tok, `Nogat mi no save.'   
  1084                         
  1085                       Meri hia i askim man strong, strong.   
  1086                       Tasol man i wok long haitim gut tru.   
  1087                       Dispela man i tokim meri, `Hei bambai mitupela i
go long ples bilong mi.'   
  1088                         
  1089                       Meri i strong tok nogat na man i strong long i
go.   
  1090                       Na man i winim meri na tupela i go long ples.   
  1091                         
  1092                       Wantu man i wok long karamapim gut tru gras
bilong kumul i go na putim antap long het bilong haus.   
  1093                       Meri hia i go na maritim dispela man na tupela i
karim pikinini na tupela i sindaun hepi oltaim.   
  1094           75a     1973     Ol i stori long mun i olsem: Wanpela man i
kisim trausel.   
  1095                       Em i pasim tupela han na lek bilong em long rop. 
 
  1096                       Em i no tingting long kaikai, nogat.   
  1097                       Em i putim i stap long limbum.   
  1098                         
  1099                       Long wanpela de tupela i go wasim saksak.   
  1100                       Tupela pikinini tasol i stap long haus.   
  1101                       Pikinini man em i krai moa yet.   
  1102                         
  1103                       Susa bilong em i tok, `Yu laikim pis?'   
  1104                       Em i tok, `Nogat.'   
  1105                       Em i askim gen, `Yu laikim saksak na banana?'   
  1106                       Em i tok, `Mi no laik.'   
  1107                         
  1108                       Bilong wanem, em i no laikim long arapela kaikai.
  
  1109                       Em i lukim pinis trausel bilong papa.   
  1110                       Orait, susa bilong em i les pinis.   
  1111                         
  1112                       Olsem na em givim trausel long brata bilong em.   
  1113                       Em i kukim long paia pinis.   
  1114                       Tasol taim rop i bruk, trausel i lusim paia.   
  1115                       Em i kalap i go long graun.   
  1116                       Em i goap long buai pastaim.   
  1117                       Bihain em i kalap i go gen long kokonas.   
  1118                       Na em i sutim wanpela ai bilong mun long supsup. 
 
  1119                       Olsem na mun i gat wanpela ai tasol i lait.   
  1120                         
  1121                       Tasol kokonas em i surik i go antap moa yet.   
  1122                       Tupela i tingting planti, na i tok, `Bai mitupela
mekim wanem nau long senisim dispela trausel?   
  1123                       Mitupela mas kisim wanpela sel bilong kokonas bai
i kamap olsem trausel gen, bai putim gen long limbum.'   
  1124                         
  1125                       Tupela i go wasim saksak bilong kaikai wantaim
dispela trausel.   
  1126                       Papamama bilong tupela i kamap long apinun.   
  1127                       Papa i kam malolo pinis.   
  1128                       Em i tingting gen long dispela trausel bilong em
na em i laik kukim.   
  1129                         
  1130                       Dispela sel bilong kokonas i [no bin] kamap olsem
trausel tru.   
  1131                       Tasol em i sel bilong kokonas tasol.   
  1132                         
  1133                       Papa i tingting planti, na em i tok, `Em i no
trausel tru, em sel bilong kokonas tasol.   
  1134                       Trausel tru bilong mi, i stap we?'   
  1135                         
  1136                       Pikinini meri i tok, `Em asua bilong liklik
brata, em i krai krai planti tumas.   
  1137                       Olsem na mi givim em.   
  1138                       Em i goap i go antap pinis long kokonas'   
  1139                         
  1140                       Papa i tok, `Bilong wanem yutupela i mekim
olsem?'   
  1141                       Em i tok, `Mitupela i hat nating long wasim
saksak.'   
  1142                         
  1143                       Na em paitim tupela nogut tru.   
  1144                       Em i tokim tupela, `Bihain bihain yutupela i no
ken mekim olsem moa.   
  1145                       I mas i pinis nau.'   
  1146           75b     1973     Bipo tru i no tudak olsem nau.   
  1147                       Em i san tasol.   
  1148                         
  1149                       Wanpela de wanpela man nem bilong em Hiki wokim
wanpela nupela gaden bilong em.   
  1150                       Taim em i katim gaden pinis, em i go long ples
bilong em, na dispela masalai meri nem bilong em Hekep i kam na planim ol
diwai gen.   
  1151                       Olgeta taim masalai meri i mekim olsem tasol i
go.   
  1152                         
  1153                       Wanpela taim dispela man bilong gaden em i belhat
nogut tru.   
  1154                       Man hia tok, `Husat i bagarapim gaden bilong mi?'
  
  1155                       Man hia tok belhat nogut tru.   
  1156                         
  1157                       Wanpela taim Hiki i katim gaden pinis na em i was
i stap wantaim spia bilong em.   
  1158                       Taim Hiki i was i stap em i harim bikpela nois i
kamap namel long nupela gaden bilong em.   
  1159                       Na Hiki i surik i go klostu long gaden bilong em,
na em sutim masalai meri long spia.   
  1160                         
  1161                       Taim em i sutim masalai meri, bikpela tudak i
karamapim em.   
  1162                       Hiki i longlong nogut tru, na em i go antap long
diwai na em i slip.   
  1163                       Taim em i slip em i harim kakaruk i krai na em
kirap sindaun i go tulait.   
  1164                         
  1165                       Nau i tudak, tulait.   
  1166                       Bipo tru i san tasol.   
  1167           76     1973     Wanpela meri i karim nupela pikinini na i
slip i stap long haus.   
  1168                       Man bilong em i go wantaim ol sampela pipel ol i
go singsing long wanpela ples.   
  1169                         
  1170                       Long nait blakbokis i kam kaikai pikinini diwai
arere long haus bilong em.   
  1171                       I no blakbokis tru em i [t]ewel i kam giaman long
em olsem na meri i ting em blakbokis na i krosim em.   
  1172                         
  1173                       Na [t]ewel i tokim em, `Yu kukim hap sospen long
paia.'   
  1174                       Orait dispela meri i kukim hap sospen long paia
nau.   
  1175                       Na blakbokis i tok, `Hap i tan hap i no tan.'   
  1176                       Na meri i tok, `O [t]ewel bai i kaikai mi ya.'   
  1177                       Na blakbokis i kam insait long haus wantaim em
tupela i pait nogut tru.   
  1178                         
  1179                       Na [t]ewel i kilim em i kaikaim em wantaim nupela
pikinini na em i putim bun bilong tupela long haus.   
  1180                       Na susa bilong em i katim na i kisim i go tromoi
long man bilong em i stap long singsing.   
  1181                         
  1182                       Em i tromoi i go antap long gras bilong em na em
i ting wanem samting i pundaun long het bilong em.   
  1183                       Na em i kisim lukim na i tok, `O, meri bilong mi
i nogut pinis.   
  1184                       Mobeta mi mas go.'   
  1185                         
  1186                       Orait em i kisim susa na i go long ples.   
  1187                       Em i go na i lukim meme bilong saksak na i subim
susa aninit long meme bilong saksak.   
  1188                       Na em i go long haus lukim meri i no stap.   
  1189                       Na em i go bek i laik kisim susa tasol nogat i
kamap olsem talinga.   
  1190                         
  1191                       Olsem na nau i gat talinga long meme bilong
saksak taim ol meri i wasim saksak.   
  1192           77     1973     Bipo tru, long hap bilong Saten Hailans,
wanpela lapun meri wantaim liklik pikinini boi bilong em, tupela i stap.   
  1193                       Nem bilong pikinini boi Ale.   
  1194                       Oltaim Ale i save stap long haus wantaim mama
bilong em, olsem na em i les pinis.   
  1195                         
  1196                       Wanpela de Ale i askim mama bilong em i spik,
`Mama mi laik i go wokabaut liklik arere long wara.'   
  1197                       Mama bilong Ale i orait long em.   
  1198                       Tasol mama i tokim Ale olsem, `Yu no ken i stap
longtaim.   
  1199                       Yu mas i kam bek hariap.'   
  1200                       Olsem na Ale i amamas tru na em i stat long
wokabaut i go long wara.   
  1201                         
  1202                       Taim Ale i kamap long wara, olaman Ale i bin
painim planti bel bilong pik i stap long wara.   
  1203                       Taim Ale i lukim ol bel bilong pik i stap long
wara, em i no save bel bilong pik i kam we.   
  1204                       Tasol em i amamas tumas, long wanem em i bin
painim sampela abus bilong kisim i go long mama bilong em.   
  1205                         
  1206                       Olsem na Ale i kisim olgeta bel bilong pik long
wara na em i kisim i go long mama bilong em.   
  1207                       Taim mama i lukim Ale i kisim ol bel bilong pik i
kam, mama bilong Ale i amamas nogut tru.   
  1208                       Mama bilong Ale i klinim ol bel bilong pik na em
i mumuim na tupela pikinini bilong em i kaikai.   
  1209                         
  1210                       Long dispela taim olgeta de Ale i save i go long
wara.   
  1211                       Wanpela de gen Ale i askim mama i spik, mi laik
bihainim wara i go na lukluk long arapela hap.   
  1212                       Mama i orait long Ale olsem na em i bihainim wara
i go.   
  1213                       Em i go longwe tru, na em i lukim wanpela rop i
hangamap i stap.   
  1214                       Ale i goap long dispela rop na em i lukluk.   
  1215                       Em i lukim wanpela lapun man i kaikai pik i stap.
  
  1216                         
  1217                       Olsem na Ale i go klostu na em i lukluk long
lapun man.   
  1218                       Tasol dispela lapun man i no gat maus, na ai
bilong em.   
  1219                       Olsem tasol em i kaikai pik i stap.   
  1220                       Taim em lukluk i stap, Ale i lukim lapun man i
opim het bilong en na em i subim ol pik i go daun na daunim i go daun.   
  1221                       Em i save kaikai olsem tasol.   
  1222                         
  1223                       Ale i lukim tu lapun man i mumuim pik i stap yet.
  
  1224                       Olsem na Ale i go na rausim mumu bilong lapun man
na karim olgeta pik na i go long mama bilong em na tupela i kaikai i stap.   
  1225                       Lapun man i wet liklik na em i laik rausim mumu
bilong em.   
  1226                       Tasol taim em i rausim mumu, olgeta pik i no
stap.   
  1227                         
  1228                       Olsem na lapun i tingting planti tru i stap, na
em i tingim we bilong kalabusim dispela man husat i bin stilim pik bilong em. 
 
  1229                       Lapun man i bin putim wanpela bikpela bilum tru
long rot.   
  1230                       Taim Ale tupela mama i pinisim olgeta pik, orait
Ale i askim mama bilong em long i go bek na stilim sampela moa pik bilong
lapun man.   
  1231                       Mama i orait long Ale, olsem na Ale i bihainim
wara na i go.   
  1232                       Taim Ale i kamap long lapun man, em i no lukim
bikpela bilum long rot.   
  1233                       Olsem na Ale i go insait long bilum na lapun man
i pasim em.   
  1234                         
  1235                       Lapun man i karim Ale long bilum na i go na
hangamapim em insait long haus bilong em, na laitim paia daunbilo long Ale na
smok i go pas long ai bilong Ale i stap.   
  1236                       Lapun mama i wet na wet, tasol pikinini bilong em
i no kam, olsem na lapun mama bilong Ale i sori tru na em i krai i stap.   
  1237                         
  1238                       Long nait lapun meri i krai i stap na em i harim
blakbokis i kaikai banana mau i stap.   
  1239                       Olsem na mama i singaut long blakbokis na i spik,
`Plis yu gutpela blakbokis bai yu painim pikinini bilong mi na kisim i kam
long mi o nogat?'   
  1240                       Blakbokis i bekim tok i spik, `Yes mi painim
pikinini bilong yu na kisim i kam, bai yu baim mi long wanem samting?'   
  1241                       Lapun meri i spik, `Bai mi baim yu long planti
pik na kina na arapela samting tu sapos yu laik.'   
  1242                       Tasol blakbokis i tok, `Mi no laikim ol dispela
samting.   
  1243                       Mi laikim wanpela samting tasol.'   
  1244                       Em i tok, nem bilong en alip olsem na lapun meri
i givim rop alip [aalipu, strongpela rop] long blakbokis.   
  1245                         
  1246                       Blakbokis i amamas tru na i kisim rop na go
painim boi Ale.   
  1247                       Dispela blakbokis i go stret long haus bilong
lapun man na i brukim bilum na kisim Ale i kam na givim bek long mama bilong
em.   
  1248                       Lapun meri i lukim pikinini bilong em na i amamas
tru long blakbokis na i tenkyu tru long em.   
  1249                         
  1250                       Olsem tasol mama na pikinini tupela i sem tru
long pasin nogut bilong tupela.   
  1251                       Olsem na tupela i tanim i kamap long pisin koki. 
 
  1252                       Olsem tasol yumi gat pisin koki long Papua Nu
Gini.   
  1253           78     1973     Bipo, bipo tru i gat wanpela meri nem bilong
em Pipalnanr tasol em i no gat man.   
  1254                       Na em i go slip o stap long hul long liklik
maunten klostu long raun wara.   
  1255                       Em i stap olsem longpela taim liklik tasol na
long wanpela de em i raun raun long bus na i no longtaim em i bung wantaim
long wanpela masalai man.   
  1256                         
  1257                       Tasol lukluk bilong em i gutpela tru na em i no
pretim meri [y]a.   
  1258                       Em nau long dispela moning yet tupela i stretim
marit namel long tupela.   
  1259                       Tupela i toktok long moning tasol long nait
Pipalnanr i larim em long bus na em i go bek long ples bilong em long dispela
hul.   
  1260                       Long nait masalai man i go stap wantaim em tasol
taim em i smelim smel bilong san em i ranawe i go bek long bus.   
  1261                         
  1262                       Dispela marit namel long Pipalnanr meri tru na
masalai man i go inap long taim tru na wanpela de em i karim bel.   
  1263                       Taim klostu meri i karim pikinini man bilong em i
tokim em i spik, `Taim pikinini i krai long nait no ken laitim lam o paia na
pasim em long krai.   
  1264                       Na sapos em i pekpek o pispis long nait no ken
laitim lam na klinim em.   
  1265                       Dispela yu mas wokim inap 5-pela de bihain bai mi
tokim yu as bilong dispela tingting.   
  1266                         
  1267                       Taim pikinini i kamap masalai man i go longwe
long tupela na meri i mas wokim samting olsem masalai i tokim em.   
  1268                       Em i wokim gutpela tasol long namba foa de em i
laitim lam na klinim pikinini ya.   
  1269                       I no longtaim masalai i kam bek.   
  1270                       Em i pulap tru long kros na em i tok i spik, `Mi
ting yu meri bilong mi tru tasol i no tru.   
  1271                       Sapos yu wokim olsem mi tokim yu, bai yu kirapim
bikpela samting tru long manmeri bilong ples graun.   
  1272                       Na em sapos lapun manmeri, pikinini o namel man
na meri i dai, bai spirit bilong em i kam tasol na wasim em long dispela wara
na em bai i kirap gen.'   
  1273                       Em i tanim baksait long em i go, na bihain em i
tok i spik, `Tasol yu no wokim olsem mi tok na sapos man o meri i dai bai em i
no ken kirap gen.'   
  1274                         
  1275                       Em i pinisim toktok bilong em na i go bek long
bus na meri no lukim em gen.   
  1276                       Tude sapos yu go long dispela ples yu ken lukim
4-pela raun wara.   
  1277                       Tripela i stap gut na wara i stap long ol.   
  1278                       Tasol wanpela em i kros moa na i kisim ston na
putim long wara na i paitim long diwai bilong wokabaut bilong em.   
  1279                       Na bai yu lukim mak bilong diwai i stap long en. 
 
  1280                       Na diwai i gro long em pinis.   
  1281           79     1973     Bipo tru long ples Aibom long Is Sepik
Distrik [Provins] i gat dispela stori [Iatmul Pipel].   
  1282                         
  1283                       Wanpela man i bin maritim tupela meri.   
  1284                       Nambawan meri i gat tupela pikinini man na meri. 
 
  1285                       Namba tu meri no gat pikinini.   
  1286                         
  1287                       Man ya i no save bosim nambawan meri.   
  1288                       Em save bosim namba tu meri tasol.   
  1289                       Wanpela de man ya bin go sutim pis na kam givim
ol pis i dai pinis long nambawan meri na ol i no dai yet long namba tu meri.   
  1290                         
  1291                       Nambawan meri i kros na paitim namba tu meri long
nilpis na tupela i pait.   
  1292                       Bihain long pait nambawan meri i salim pikinini i
go kisim brata bilong em i kam na kilim wanpela pik.   
  1293                         
  1294                       Meri ya i no tokim brata bilong em olsem em i
laik ranawe.   
  1295                       Em i tok, `Tupela kandre bilong yu hangre.'   
  1296                       Tupela i katim pik pinis na em i givim hap long
brata na em kisim i go.   
  1297                       Meri ya i kukim pik pinis na pulimapim long
basket na ol i stat wokabaut.   
  1298                         
  1299                       Ol i go longwe liklik na ol i sindaun long ston. 
 
  1300                       Tupela pikinini i wok long kaikai pik.   
  1301                       Tasol mama i wok long krai.   
  1302                       Ol i kirap gen na go liklik gen na ol i sindaun
na tupela pikinini kaikai pik na mama krai i stap.   
  1303                       Ol i mekim olsem yet na ol i no go kamap long
wanpela ston.   
  1304                       Ol i bin sindaun na tupela pikinini i pinisim pik
na saksak.   
  1305                         
  1306                       Ol i putim het bilong pik long ston na hangamapim
basket long han bilong diwai na ol i go antap long maunten.   
  1307                       Long dispela hap ol i lukim ston i stap na mama i
kisim naip bilong tumbuna na paitim ston inap [f]aipela taim na dua bilong
ston i op.   
  1308                         
  1309                       Ol i lukluk i go daun na lukim ol man bipo indai
pinis ol singsing i stap.   
  1310                         
  1311                       Tupela pikinini i pret na mama i holim tupela na
subim i go daun na mama tu i kalap na ol i ketsim [kisim].   
  1312                       Na dua long ston i pas.   
  1313                       Ol man long ples i bihainim i go na painim na[i]p
tasol i stap.   
  1314                       Brata bilong meri ya kisim dispela naip na krai i
go bek long ples.   
  1315                         
  1316                       Dispela naip bipo i stap tasol ol i paulim nabaut
pinis.   
  1317                       Tasol ston i stap yet.   
  1318                       Sapos yu go long ples Aibom bai ol i soim yu na
yu lukim.   
  1319                         
  1320                       Dispela stori bilong wanpela meri wari long pis
na ranawe, em wanpela lapun tumbuna meri tru bilong mi i bin tokim mi long
ples bilong mi long Aibom, long taim mi stap liklik manki yet.   
  1321           80     1973     Dispela stori i soim olsem wanem paia i kamap
nambawan taim long ol man bilong Gope [North-Eastern Kiwai Pipel] long hap
bilong Galp Distrik [Provins].   
  1322                       Planti handet yia i go pinis ol man bilong Gope i
save putim kaikai bilong ol long san bilong boinim pastaim long ol kaikai.   
  1323                       Ol i no save long paia.   
  1324                       I gat sampela binatang na abus bilong bus tasol i
save driman long paia.   
  1325                         
  1326                       Wanpela taim san i lait gut antap na i no gat
klaut.   
  1327                       Long nambis i gat draiwara na wara i lait olsem
wanpela ston i no gat mak long em.   
  1328                       San i wok long kam antap long ol leta longwe moa
yet bihain long ol diwai na ol maunten.   
  1329                         
  1330                       Insait long wanpela doti raunwara wanpela liklik
kuka i slip i stap long wanpela kil bilong mangro na em i wok long boinim
nupela skin bilong em bai gat strong.   
  1331                       Kwiktaim antap tru long han bilong diwai mangro
em i harim, `Pop.'   
  1332                       Wanpela pikinini bilong mangro i pundaun antap
long nupela skin bilong kuka.   
  1333                         
  1334                       Liklik hambak kuka i krai nogut tru na em i
singaut, `Rat!   
  1335                       Rat!   
  1336                       Rat!   
  1337                       Yu kam na kaikai dispela pikinini bilong diwai
mangro.   
  1338                       Em i pundaun antap long skin bilong mi na em i
brukim tu mit bilong mi.'   
  1339                         
  1340                       Pikinini bilong mangro em i gutpela kaikai bilong
rat na i no longtaim rat em i kam na i sindaun antap long skin bilong kuka na
em i wok long kaikai dispela pikinini diwai.   
  1341                         
  1342                       Na pikinini bilong mangro em i krai wantaim pen
na i singaut, `Paia!   
  1343                       Paia!   
  1344                       Paia!   
  1345                       Yu kam na helpim mi.   
  1346                       Kukim dispela rat i wok long kaikaim mi.'   
  1347                         
  1348                       I no gat wanpela man i save long paia.   
  1349                       Tasol em pikinini bilong diwai ya i harim pinis
ol binatang i tokim em long ol i driman long paia i kam na i kukim rat.   
  1350                         
  1351                       Nau gras bilong rat wantu i tanim olsem sit
bilong paia.   
  1352                       Rat i krai na i singaut, `Wara!   
  1353                       Wara!   
  1354                       Wara!   
  1355                       Yu stap we?   
  1356                       Yu kam na mekim indai dispela paia.   
  1357                       Em i kukim gras bilong skin bilong mi.'   
  1358                         
  1359                       Wara i harim dispela krai na em i kam na i mekim
indai dispela paia.   
  1360                         
  1361                       Bihain tru paia i singautim snek, `Snek!   
  1362                       Snek!   
  1363                       Snek!   
  1364                       Yu stap we?   
  1365                       Kam na helpim mi.   
  1366                       Yu bringim mi long ples i stap long arasait long
wara.   
  1367                       Nogut bai wara i mekim mi indai.'   
  1368                       Snek i kam kisim hap paia na em i swim i go long
ples.   
  1369                         
  1370                       Ol yangpela man na meri tu i sindaun long boinim
skin bilong ol long san.   
  1371                       Ol i lukim snek i swim i kam stret long ol
wantaim hap paia i lait na ol meri i givim nem long samting i lait `paia.'   
  1372                         
  1373                       Bihain ol i tok `Paia yu no ken indai!   
  1374                       Paia yu no ken indai!   
  1375                       Paia yu no ken indai!'   
  1376                         
  1377                       Tasol ol yangpela man i laik resis wantaim ol
meri na ol i singaut strong moa na ol i tok, `Paia yu indai!   
  1378                       Paia yu indai!   
  1379                       Paia yu indai!'   
  1380                       Tasol ol yangpela meri i singaut strong moa long
ol yangpela man na snek i go sua wantaim hap paia.   
  1381                       Wanpela meri i go na i kisim hap paia long snek. 
 
  1382                         
  1383                       Olgeta pikinini meri nau i wok long bungim ol hap
diwai nabaut i stap arere long wara na ol i mekim wanpela bikpela paia moa.   
  1384                       Bihain wanpela wanpela bilong ol i kisim wan wan
hap paia na ol i bringim i go long famili bilong ol.   
  1385                         
  1386                       Ol yangpela meri i winim ol yangpela man pinis
long tok bilong ol na dispela i mekim ol yangpela man i belhat long snek.   
  1387                       Na ol i kisim ol sampela strongpela samting na ol
i laik kilim snek.   
  1388                       Snek i pret nogut tru na em i ranawe i go long
bus.   
  1389                         
  1390                       Olsem tasol paia i kam long ol man bilong Gope.   
  1391                       Olsem ol pikinini meri i holim paia pastaim na ol
i no mekim em indai.   
  1392                       Olsem na nau em i wok bilong ol meri long kukim
kaikai long paia.   
  1393                         
  1394                       Sapos ol man i bin tok pastaim, `Paia yu no ken
indai,' nating nau bai i wok bilong ol man long kukim kaikai na i no bilong ol
meri.   
  1395           81     1973     Bipo bipo tru long taim bilong tumbuna bilong
mipela, mipela man i no gat mausgras tasol ol meri i gat.   
  1396                         
  1397                       Mausgras bilong ol i longpela tru na sampela taim
em i save tasim [holim isi] lek bilong ol na graun wantaim.   
  1398                       Taim ol i wokabaut ol i save pulim long graun na
sampela taim ol i abrusim na sanap long gras bilong ol.   
  1399                       Taim ol sanap long gras bilong ol het bilong ol i
save i go daun na klostu ol i bamim het bilong ol long ol ston na stik
samting.   
  1400                       Ol i mekim olsem na ol i kros stret.   
  1401                         
  1402                       Na tu long dispela taim wanpela tumbuna meri i
stap wantaim tumbuna pikinini bilong em.   
  1403                       Mamapapa bilong dispela yangpela boi i dai pinis
olsem em i stap wantaim lapun mama bilong em.   
  1404                         
  1405                       Long dispela taim ol liklik pikinini i no save
long mausgras bilong ol meri.   
  1406                       Ol i save lukim tasol ol i no save em i mausgras.
  
  1407                         
  1408                       Olsem na wanpela taim dispela yangpela boi i
sindaun wantaim lapun mama bilong em na ol i toktok long olgeta samting i save
kamap long gaden bilong ol.   
  1409                       Na boi i lukim mausgras bilong lapun mama bilong
em na kwiktaim em i kirap na askim em i tok, `Tumbuna, em wanem samting i
hangamap long maus bilong yu na i go tasim [holim isi] lek bilong yu?'   
  1410                       Na lapun mama i kirap na tok, `Boi yu askim long
wanem?   
  1411                       Sapos yu laik kisim orait em i samting bilong
yu.'   
  1412                       Na boi i tok, `Yes.'   
  1413                         
  1414                       Orait lapun mama i tokim yangpela boi bilong
pasin ai bilong em na em bai kaunim namba i go inap long ten, orait bai tokim
em long opim ai bilong em.   
  1415                       Taim tumbuna i kaunim namba i go inap long ten,
boi i opim ai bilong em na i lukim olsem em i gat longpela mausgras i hangamap
na i go tasim [holim isi] lek bilong em.   
  1416                       Olsem na em i kisim sisis na katim sampela bilong
em.   
  1417                       Olsem na nau yupela ken lukim sapos dispela boi i
no ron olsem bai yumi man nogat mausgras long yumi.   
  1418                       Bekim bilong rong bilong em, gutpela tru em katim
hap gras.   
  1419           82     1973     Bipo bikpela sik i kam long hap bilong mi,
Trowain [Tarawai] Ailan.   
  1420                       Planti manmeri i dai long olgeta ples [Boiken
Pipel, Is Sepik Provins].   
  1421                         
  1422                       Long wanpela ples olgeta i dai i go na tupela
brata tasol wantaim tupela lapun manmeri i stap.   
  1423                       Tupela brata nem bilong tupela brata Haro na
Laho.   
  1424                       Wanpela de Haro i go long gaden kisim yam na
taro, na dispela taim Laho i bin go sutim planti pis long rip.   
  1425                         
  1426                       Laho i kam bek long rot taim em i pinis long
kisim pis na em i bungim wanpela lapun meri na meri i tokim em, `Plis yu kisim
ol dispela kokonas bilong mi.'   
  1427                         
  1428                       Na Laho em i gutpela boi olsem na em i go antap
kisim ol kokonas.   
  1429                       Taim em i kisim pinis na em i laik kam daun tasol
lapun meri i tok, `Yu mas kam daun long het pastaim na lek i go antap.'   
  1430                         
  1431                       Tarangu Laho i mekim olsem na taim em i kam daun
klostu long graun lapun meri i kisim hap stik na brukim het bilong Laho na em
i kisim i go na kaikaim wantaim lapun man bilong em.   
  1432                         
  1433                       Brata bilong em Haro i wet nogat nau, em i painim
brata bilong em i go na lukim ol pis na spia i stap arere long kokonas na tu
em i lukim ol blut i pas nabaut long kokonas.   
  1434                         
  1435                       Narapela taim Haro i em i kam bek, na long
dispela ples yet em i lukim lapun meri ya i tokim em, `Yu go antap na kisim ol
kokonas bilong mi.'   
  1436                       Haro i go antap pinis na tromoi planti i kam
daun.   
  1437                         
  1438                       Lapun meri i tokim em, `Yu mas putim het i kam
daun pastaim.'   
  1439                       Haro i belhat na em i tok, `Na mi save yu tasol
yu mekim olsem na yu kilim brata bilong mi.'   
  1440                         
  1441                       Haro i kam daun hariap na kalap i go kisim stik
na kilim lapun meri hia pinis.   
  1442                       Em i katim liklik i go na boilim i stap long
sospen bilong dispela lapun meri.   
  1443                         
  1444                       I no longtaim lapun man i kam bek na em i hangre
pinis, olsem na em i no wet.   
  1445                       Em i kirap na em i kaikaim dispela mit bilong
meri bilong em.   
  1446                         
  1447                       Taim em i kaikai i stap, Haro i bin go antap long
kokonas na em i tokim lapun man, `Yu kaikai mit bilong lapun meri bilong yu
yet.'   
  1448                         
  1449                       Lapun man i kam ausait na lukluk nabaut na em i
lukluk i go antap na em i lukim Haro i stap long kokonas.   
  1450                       Nau lapun man i tok long em, `Ha yu tasol yu
kilim meri bilong mi.'   
  1451                         
  1452                       Taim em i tokim pinis em i kisim tamiok bilong em
na katim dispela kokonas.   
  1453                       Taim dispela kokonas i laik pundaun em i kalap
long narapela kokonas na lapun man i kirap katim gen narapela kokonas, na
olsem bipo, taim em i laik pundaun em i kalap i go long narapela diwai.   
  1454                         
  1455                       Tupela i mekim olsem i go, go, na olgeta kokonas
long dispela ples i pinis na tu ol diwai, tasol wanpela las kapiak tri i sanap
i stap.   
  1456                         
  1457                       Lapun man i katim dispela i go go na taim em i
laik bruk na Haro i pundaun antap long ston na em i dai.   
  1458                       Na tu lapun man i laik ran i go kisim Haro taim
em i pundaun tasol diwai i bruk na go antap na kilim em.   
  1459                         
  1460                       Olgeta man long [di]spela ples i dai pinis.   
  1461                       Nau no gat man na tu no gat kokonas na diwai long
dispela ples.   
  1462                       Em olgeta lapun man i bin katim daun tu long
holim Haro.   
  1463           83     1974     Bipo tru long taim bilong ol tumbuna, long
wanpela ples i gat wanpela man wantaim meri bilong em, ol i gat wanpela
pikinini man tasol.   
  1464                         
  1465                       Wanpela de tupela i kisim pikinini bilong tupela
na ol i go long gaden.   
  1466                       Tupela i wok pinis ol i kam bek long ples.   
  1467                       Man i kam tasol na i go insait long haus na slip
long wanem em i wok hat long gaden.   
  1468                         
  1469                       Meri bilong em i stat long kukim kaikai na
pikinini bilong ol i go pilai wokabaut wantaim ol sampela lain pikinini.   
  1470                         
  1471                       Taim pikinini i pilai wokabaut em i pilim hangre
moa.   
  1472                       Stret, em i ran i kam long mama bilong em.   
  1473                       Tasol taim em i kamap long mama bilong em, mama i
no givim em wanpela kaikai.   
  1474                       Em nau pikinini i stat long krai.   
  1475                       Taim em i krai mama i tokim em, `Yu no ken krai. 
 
  1476                       Papa i wok hat na i slip i stap.   
  1477                       Nogut em i kirap na paitim yu.'   
  1478                       Tasol liklik boi ya i no harim tok.   
  1479                       Em i krai moa strong.   
  1480                         
  1481                       Mama i belhat tru, long wanem em yet tu i hangre.
  
  1482                       Mama i tokim pikinini gen, `Yu no ken krai, lukim
kaikai long sospen i tan nau klostu bai yumi kaikai.'   
  1483                         
  1484                       Tasol pikinini ya i bikhet olgeta na i krai moa
strong tru.   
  1485                       Mama i belhat tasol em i kisim bikpela sel spun
bilong sa[v]olim sup na brukim het bilong pikinini long en.   
  1486                       Pikinini i kisim bikpela sua long het bilong em
na i krai moa strong na em tanim olsem waitpela pisin koki.   
  1487                         
  1488                       Mama i sori long pikinini na em i ran i go bilong
holimpas em nogat.   
  1489                       Pisin i flai i go sindaun antap long haus.   
  1490                       Papa i goap i go na i laik holim nogat, em i flai
i go sindaun antap long han bilong diwai kapiak.   
  1491                       Taim papa i goap i go long kapiak yet pisin i
flai i go antap tru na su[a] long het bilong em i drai pinis wantu ol dispela
yelopela gras i kamap nabaut long ples bilong sua long het bilong em.   
  1492                       Olsem na nau yet yu ken lukim planti ol man na
meri i gat sua long het bilong ol bipo, ol i gat wait gras kwik.   
  1493                       Maski ol i no lapun yet, wait gras bai kamap long
ples bilong sua bilong bipo, long wanem mipela i save bihainim dispela stori. 
 
  1494           84     1974     Long wanpela taim wanpela meri i go long
gaden em i karim bebi long bilum na wokabaut i go.   
  1495                       Em i go kamap long gaden na i hangamapim bebi
long han bilong wanpela diwai na em i wok long kamautim gras.   
  1496                         
  1497                       Taim em i wok yet bebi i stat long krai tasol
mama i no kisim em.   
  1498                       Bebi i krai i stap na wanpela sikau i harim na i
kalap kalap i kam long kisim dispela bebi.   
  1499                         
  1500                       Taim em i kam klostu em i lukim bebi long bilum
na em i go kisim em.   
  1501                       I kisim na ranawe i go.   
  1502                       Em i go na lukautim dispela bebi.   
  1503                       Dispela bebi i kamap bikpela man na tupela i
stap.   
  1504                         
  1505                       Long wanpela de dispela boi i tok, `Mitupela i
mas i go long bus na painim ton.'   
  1506                         
  1507                       Olsem na long narapela moning tupela i kirap na
kisim bilum na tupela i go.   
  1508                       Tupela i go kamap na dispela boi i goap long
dispela ton diwai.   
  1509                       Em kisim na i tromoi i kam long mama bilong em
sikau.   
  1510                         
  1511                       Sikau i kisim na putim long bilum pinis orait
tupela i kam long ples.   
  1512                       Taim tupela i wokabaut i kam long rot sampela man
kisim spia na sutim dispela sikau na kisim dispela boi wantaim sikau i go long
ples.   
  1513           85     1974     I gat tupela brata i save stap gut.   
  1514                       Papamama bilong tupela i dai pinis bipo.   
  1515                       I no gat man i save was long tupela long givim
kaikai long tupela boi.   
  1516                       Tupela brata yet i save wok kaikai na wokim
olgeta samting.   
  1517                         
  1518                       Long wanpela de bikpela i tokim smolbrata bilong
em, `Yu mas i stap gut inap long taim mi kam lukim yu.   
  1519                       Olgeta kaikai bilong yu redi pinis, yu i no ken
raun nabaut.   
  1520                       Yu mas stap stret long ples na yu i no ken raun i
go long bus.   
  1521                       Nogut ol birua i kilim yu i dai olgeta.'   
  1522                         
  1523                       Orait bikbrata bilong em i redim olgeta samting
bilong em na putim long saman kanu bilong em na i go.   
  1524                       Em i wok long sutim pis i go yet long namel long
[s]olwara.   
  1525                       Em i sutim pis i pulap nogut tru long kanu na
tudak i kamap long em long namel long solwara samting olsem hapas 5.   
  1526                       Em i lukluk nabaut na lukim wanpela ailan na em i
pul i go stret long paia i stap long em.   
  1527                         
  1528                       Em i putim kanu na lapun meri i kam lukim em.   
  1529                       Lapun meri i tokim em, `Yu i no pret.   
  1530                       Mi no save kaikai nupela samting.   
  1531                       Mi no save kaikai man.   
  1532                       Nogat.   
  1533                       Mi wanpela i stap.'   
  1534                         
  1535                       Orait boi i harim tok bilong em na em i go antap
bihainim lapun meri i go long haus bilong em.   
  1536                         
  1537                       Lapun meri i askim dispela boi, `Yu marit o yu i
no marit?'   
  1538                         
  1539                       Boi em i tok, `Mi no marit.   
  1540                       Mi singel.   
  1541                       Mi wantaim smolbrata tasol i stap.   
  1542                       Mama bilong mitupela i dai pinis bipo.   
  1543                       Mi lusim liklik brata bilong mi na mi kam.'   
  1544                         
  1545                       Orait lapun meri i tokim em, `Nau ol yangpela
meri bai i kam singsing.   
  1546                       Taim ol i kam singsing yu i no ken lukim ol.   
  1547                       Yu mas slip.'   
  1548                         
  1549                       Ol meri i kam singsing i go inap tulait.   
  1550                       Olgeta samting bilong singsing em lapun meri i
save bosim.   
  1551                         
  1552                       Tulait pinis na lapun meri i tokim dispela boi,
`Yu i go antap na kisim wanpela mango.   
  1553                       Ol yangpela meri i hait insait long mango.'   
  1554                       Em i go kisim na i kamdaun long graun.   
  1555                         
  1556                       Lapun meri i tokim em, `Yu mas putim bihain long
kanu na wok long pul i go long ples bilong yu.'   
  1557                       Orait em pul i go na dispela mango i tanim olsem
meri.   
  1558                       Meri kamap yangpela tru, olsem retpela plaua tru.
  
  1559                       Man i lukim na em i hepi tru.   
  1560                         
  1561                       Taim boi i go sua na liklik bilong em i lukim em
na mangalim meri bilong bikbrata bilong em.   
  1562                       Na liklik smolbrata bilong em i tokim bikbrata,
`Mi mas maritim dispela meri.   
  1563                       Yu ken stap nating.'   
  1564                         
  1565                       Na tupela i wok long kros kros na bikbrata i
kilim smolbrata bilong em na i dai.   
  1566           86     1974     Insait long wanpela ples ol i kolim Walingge
[Walingai, Madang Provins, Migabac Pipel], i gat wanpela man na meri na
pikinini meri bilong em.   
  1567                       Nem bilong pikinini meri bilong em Maho.   
  1568                         
  1569                       Maho i wanpela naispela pikinini meri tru na
papamama bilong em i amamas tru long pikinini meri bilong ol.   
  1570                       Ol i gutpela long em na i gat bikpela amamas long
em.   
  1571                         
  1572                       Taim em i liklik yet, ol papamama bilong em i
save kisim em i go long wara long huk na i go raun long bus na wok long gaden.
  
  1573                       Olgeta taim em i gat bikpela amamas long wok long
gaden.   
  1574                       Na taim em i bikpela meri pinis, em i askim
papamama bilong em long em i mas gat wanpela gaden bilong em yet.   
  1575                         
  1576                       Papamama bilong em i tok orait na ol i klinim
gaden bilong em, na yangpela meri hia i wok hat tru long gaden na klinim na
planim ol samting na planti ol samting bilong em i kirap pinis insait long
gaden bilong em.   
  1577                         
  1578                       Na yangpela meri hia i wok yet long gaden bilong
em.   
  1579                       Wanpela de papamama bilong em i tokim em olsem,
ol bai i go long wanpela ples long lukim wanpela tambaranman i dai.   
  1580                       Ol papamama bilong dispela yangpela meri i laik
bai em i stap na lukautim gaden.   
  1581                       Tasol meri hia i no laik long em wanpela i stap. 
 
  1582                       Em i pret long ol tewel na em i tok strong long i
go wantaim ol.   
  1583                         
  1584                       Ol papamama bilong em i no laik na ol i lusim em
na i go.   
  1585                       Long dispela apinun taim ol papamama bilong em i
lusim em i go, wanpela man nem bilong em Silivasi, i go lukim em na tokim em,
`Mi laikim yu.'   
  1586                       Long wanem meri hia i luk nais na man hia i slip
wantaim meri hia long dispela nait.   
  1587                         
  1588                       Taim ol papamama bilong meri hia i kam bek, meri
i tokim ol long dispela man i bin kam slip wantaim em.   
  1589                       Na papa bilong meri hia i kros nogut tru.   
  1590                       Na em i kisim spia na sutim meri hia taim em i
sindaun long graun.   
  1591                         
  1592                       Na meri hia i no inap tru long rausim spia.   
  1593                       Taim em i slip wantaim spia long bros bilong em,
em i tokim mama bilong em, `Yu lukim mi, man bilong yu i sutim mi long spia.   
  1594                       Na nau sapos yu planim mi na wok hat long gaden
bilong yu, bai yu lukim mi kirap na pat na longpela, taim yu kisim ol kaikai. 
 
  1595                       Sapos yu [no] wok hat long gaden bai yu no inap
lukim mi pat na longpela.'   
  1596                         
  1597                       Na papa bilong em meri i tok, `Yu no inap lukim
mi kamap long gaden bilong yu.   
  1598                       Sapos meri bilong yu planim mi na lukautim mi na
meri hia i dai na bodi bilong em i bruk i go liklik hap.'   
  1599                         
  1600                       Long dispela, ol i hat tru long planim yam.   
  1601                       Tasol sapos yu i lukautim gut na wok hat, em i
olsem meri hia i bin wok hat long gaden bilong mi bipo.   
  1602           87     1974     Long wanpela ples long taim bilong tumbuna i
gat tupela brata.   
  1603                       Tupela i save stap long wanpela haus tasol.   
  1604                       Long wanpela nait taim mun i lait gut tru, tupela
i sindaun ausait long haus bilong tupela na gris i stap.   
  1605                         
  1606                       Tupela i no save olsem wanpela tewel i stap
aninit long haus bilong tupela na i wok long harim gris bilong tupela.   
  1607                         
  1608                       Taim tewel hia i wok long harim tupela, bikpela
brata i tokim liklik brata olsem.   
  1609                       Em i tok, `Tumora long moning tru bai mitupela i
go long raunwara na sutim sampela pis.'   
  1610                         
  1611                       Taim tewel hia i harim dispela hap tok em i go
bek long haus bilong em antap long diwai na i go slip.   
  1612                         
  1613                       Tupela brata tu i go slip nau olsem bai tupela i
ken kirap long bikpela moning na i go sutim ol pis.   
  1614                       Taim tupela brata i slip yet, tewel i kirap long
4 klok moning na i kam kirapim bikpela brata.   
  1615                       Taim bikpela brata i kirap, em i kisim spia
wantaim pul i go.   
  1616                       Bikpela brata i stap long poret bilong kanu na
tewel i stap bihain i wok long stiaim kanu.   
  1617                         
  1618                       Taim tupela i kam long raunwara, bikpela brata i
wok long sutim pis na i putim i go insait long kanu.   
  1619                       Taim em i sutim ol bikpela pis na putim long
kanu.   
  1620                       Tewel hia i save kaikaim ol na larim ol liklik
pis i stap long kanu.   
  1621                       Taim bikpela brata i tanim bek na i lukim ol pis,
em i lukim ol liklik pis tasol na i askim tewel, `Ol bikpela pis i go we?'   
  1622                         
  1623                       Tasol tewel i bekim na em i tok, `Ol i go long
bel bilong mi.'   
  1624                         
  1625                       Man, bikpela brata i kros tru na em i save pinis
olsem dispela man hia i no liklik brata bilong em, em tewel hia.   
  1626                         
  1627                       Taim tupela i pul i go liklik moa, bikpela brata
i tromoi spia bilong em strong tru na i sutim wanpela bikpela diwai i stap
aninit long wara.   
  1628                       Na tanim na i tokim tewel.   
  1629                       Em i tok, `Mi sutim wanpela bikpela pukpuk na
spia bilong mi i pas.   
  1630                       Yu kam i go daun long wara na kamautim spia.'   
  1631                         
  1632                       Taim tewel i go daun na i go kamautim spia pinis
na i kam antap, bikpela brata i sutim em long pes bilong em stret long dispela
spia em i bin kamautim.   
  1633                         
  1634                       Taim bikpela brata i sutim pes bilong tewel hia,
em i lusim em na i pul i kam bek long ples na lukim liklik brata tru bilong em
i sindaun arere long wara i wetim em i stap.   
  1635                         
  1636                       Man, bikpela brata i sori tru long liklik brata
bilong em na i holim em na i krai i stap.   
  1637           88     1974     Bipo tru, Muruk wantaim Kakaruk i save pren
na tupela i save raun gut long bus.   
  1638                         
  1639                       Wanpela taim tupela raun gut i go na Muruk i
tokim wantok bilong em, `Yumi mas sapim wanpela kanu.'   
  1640                       Nau ol lukim wanpela diwai na ol katim i go daun.
  
  1641                         
  1642                       Na tupela wantaim i stat long sapim.   
  1643                       Tupela sapim i go pinis pulim i go long solwara. 
 
  1644                       Ol taitim mas bilong em na Muruk i tokim Kakaruk,
`Pren yu sindaun na mi pul.'   
  1645                         
  1646                       Nau Muruk i pul, em pul, pul i go longwe tru na
em tokim poroman bilong em, Kakaruk, `Inap long yu helpim mi long pul?'   
  1647                       Tasol Kakaruk i les, na Muruk i tokim em, `Sapos
yu les bai mi sutim kanu.'   
  1648                       Em askim poroman bilong em tasol em i les.   
  1649                         
  1650                       Em belhat na sutim kanu long lek bilong en na
kanu i bruk.   
  1651                       Na wara i go insait.   
  1652                       Tarangu bai tupela mekim wanem?   
  1653                       Kakaruk i lukim olsem, em flai i go long nambis. 
 
  1654                       Tarangu Muruk ya longlong i stap long kanu.   
  1655                         
  1656                       Em i sindaun i stap na lukim wanpela trausel i
kam na em i tokim trausel, `Poroman kisim mi.'   
  1657                       Tasol trausel i bekim maus bilong Muruk na em
tokim Muruk, `Pren bilong yu wokabaut yet,' na Muruk i lukim wanpela trausel
na i tokim em gen.   
  1658                       Tasol trausel i tokim em, `Poroman bilong yu
wokabaut yet.'   
  1659                         
  1660                       Em i mekim olsem na las tru wanpela bikpela
trausel, baksait bilong em i doti pinis.   
  1661                       Na muruk i askim em, `Poroman inap yu kisim mi?' 
 
  1662                       Na trausel ya putim baksait bilong em na Muruk i
go antap.   
  1663                         
  1664                       Trausel ya i karim Muruk i go kamap long nambis
na Muruk i tokim trausel, `Poro[man] yu wet hia.   
  1665                       Mi go kisim kaikai bilong yu.'   
  1666                       Tarangu em i giamanim trausel wet i stap.   
  1667                       Muruk i go katim rop kisim i kam pasim trausel
wantaim as bilong diwai.   
  1668                         
  1669                       Na Muruk i tokim trausel.   
  1670                       `Nau bai yu go we?'   
  1671                       Tarangu trausel ya krai pinis.   
  1672                         
  1673                       Muruk i go painim pikinini bilong diwai na kisim
i kam na paitim trausel nogut tru.   
  1674                       Tarangu trausel ya klostu indai.   
  1675                         
  1676                       Muruk mekim olsem i go na pikinini bilong diwai i
pinis.   
  1677                       Na em i laik i go painim sampela moa longwe
liklik.   
  1678                       Em i go yet liklik pisin siksik i kam na brukim
rop long trausel na trausel i ranawe.   
  1679                         
  1680                       Muruk i kam em i no lukim trausel moa na em i
kros nogut tru.   
  1681                       Na i singaut, `Husat i brukim rop long trausel?' 
 
  1682                         
  1683                       Liklik pisin i stap antap long diwai i krai, `Mi
brukim rop.'   
  1684                         
  1685                       Muruk i belhat tru na i tok, `Yu bai pekpek long
we?'   
  1686                       Na liklik pisin i tok, `Mi bai pekpek antap long
diwai.'   
  1687                       Na pisin ya askim gen muruk, `Yu bai pekpek long
we?'   
  1688                       Na muruk i tok, `Bai mi pekpek long bus.'   
  1689                       Na pisin i tokim Muruk, `Sapos yu pekpek long bus
bai mi posinim pekpek bilong yu.'   
  1690                         
  1691                       Olsem na liklik pisin ya save pekpek antap long
diwai na pekpek bilong en save kamap antap long diwai.   
  1692           89     1974     Stori hia i go olsem.   
  1693                       Long bipo tru Sikau wantaim Dok i gutpela pren
tru.   
  1694                       Tupela wantaim i save wokim gut long tupela
wantaim.   
  1695                       Sapos wanpela i gat trabel, bai arapela i ken
wokim gut tru long helpim pren bilong em.   
  1696                       Dispela pren hia i bin stap longpela taim tru.   
  1697                         
  1698                       Wanpela moningtaim Sikau i go long bus.   
  1699                       Dok i wok long tingting long trikim pren bilong
em.   
  1700                       Dok i hia em i kirap na i digim wanpela hul na i
go insait long en na i putim han bilong em i go antap long hul long soim olsem
han bilong em i bin bruk.   
  1701                       Na em i wet long pren bilong em sikau long kam
bek long bus.   
  1702                         
  1703                       Long apinun tru Sikau i kam bek na i lukim han
bilong Dok i stap antap long hul na i askim em, `Wanem samting i kamap long
han bilong yu?'   
  1704                         
  1705                       `Mi katim bai mi ken ran spit moa yet,' Dok i
bekim.   
  1706                         
  1707                       `Orait bai mi katim bilong mi tu,' Sikau i tok.   
  1708                       Na Sikau i no tingting moa.   
  1709                       Em i kirap kisim busnaip bilong em na i katim han
bilong em.   
  1710                       Dok hia i kalap i go antap na i lap i dai tru
long pren bilong em.   
  1711                         
  1712                       Long dispela taim Sikau i wok long i stap sore.   
  1713                       Em i belhat na i no tok wanpela tok moa na i
ranawe i go long bus.   
  1714                       Long dispela hap em i kalap i go antap na i
painim sampela waitpela graun na penim skin bilong em wantaim pes na wasket
bilong em.   
  1715                       Na i go bek na i painim dok.   
  1716                       Taim Sikau i kamap long Dok, Dok i wok long
tingting wanem samting i mekim maus bilong Sikau i wait.   
  1717                       Sikau i kirap na i poinim [makim long pinga] long
ol pipia na graun na i tok, `Mi kaikai ol dispela samting long mekim mi strong
long pait.   
  1718                       Em olsem na maus bilong mi i wait.'   
  1719                         
  1720                       Dok kwik tru i kaikai pipia i stap long graun na
Sikau i ranawe i go kwik long bus na i lap strong tru.   
  1721                       Long dispela taim Sikau wantaim dok i no pren mo.
  
  1722                       Sikau i save raun long bus na dok i save raun
nabaut kaikai ol pipia long graun.   
  1723           90     1974     Bipo tru long taim bilong ol tumbuna long
wanpela ples ol i kolim Bomai Bus insait long Simbu Distrik [Provins], i gat
tupela yangpela man na meri i stap [Golin na Mikaru Pipel].   
  1724                         
  1725                       Tupela yet i gat wanpela haus, na wanpela gaden. 
 
  1726                       Nau tupela i bin wokim klostu long wara na planim
kaikai nau kaikai i kamap redi bilong tupela i kisim na kaikai.   
  1727                         
  1728                       Tasol tupela i no olsem manmeri.   
  1729                       Tupela i olsem susa susa tasol.   
  1730                         
  1731                       Wanpela de boi kirap na tokim susa bilong em
olsem, `Nau mi go long bus, na painim rop bilong pasim banis, na yu go long
gaden bilong yu na kamautim kaukau na kisim sampela kumu i kam mumuim.   
  1732                       Na rausim i stap kol mi kam kaikai.   
  1733                       Tasol narapela samting taim yu raun long gaden
bilong yu lukim kuk[a]mba i karim planti i stap yu lukim long arere nabaut i
karim liklik na raunpela i stap, yu kisim na kaikai.   
  1734                       Namel tru yu lukim karim longpela na bikpela yu
no ken kisim na kaikai.'   
  1735                         
  1736                       Em tok olsem long susa bilong em pinis na em i go
long bus.   
  1737                       Susa bilong em ya i go raun long gaden na san i
kukim em tumas na em i kisim em tumas na em i kisim ol liklik kuk[a]mba nabaut
na kaikai tasol em i no inap.   
  1738                       Em i go namel na kaikai tasol em i no inap.   
  1739                       Em i go namel na kisim wanpela bikpela kuk[a]mba
tru na em i tingting planti.   
  1740                         
  1741                       Mi kisim gutpela kuk[a]mba i go long haus em i
laik kaikai na em i giamanim mi.   
  1742                       Mi ken kaikai em yet tok olsem na kaikai pinis.   
  1743                       Na lukim arere long wara wanpela masalai meri
wokabaut i kam antap.   
  1744                       Dispela meri ting mi yet stap ya, wanpela meri i
kam em ting olsem na lap i stap.   
  1745                         
  1746                       Masalai meri tu lap i kam klostu long em na i
tok, `Yu karim mi long baksait bilong yu, na klinim gaden bilong yu.   
  1747                       Yu karim mi na wasim kaukau, yu karim mi na kukim
ston na mumuim.   
  1748                       Yu laik i go sindaun long toilet yu karim mi na
yu go sindaun long toilet.   
  1749                       Na taim yu laik slip long nait, mi mas holimpas
long nek bilong yu stap na yumi slip wantaim.'   
  1750                       Em tok olsem na yangpela meri ya wok long karim
masalai meri na mekim olgeta samting i go na em i pilim nogut tru.   
  1751                         
  1752                       Na lukluk i stap susa bilong em i kam bek long
bus na lukim em masalai meri bikpela tru ya, holimpas tru.   
  1753                       Na stap long baksait long susa bilong em.   
  1754                         
  1755                       Boi kirap na tokim susa bilong em olsem, `Taim yu
raun long gaden bilong yu no ken kisim longpela kuk[a]mba o gutpela.   
  1756                       Kisim mi tokim yu.   
  1757                       Yu harim pinis na yu yet mekim rong na nau yu
pilim bikpela pen moa moa yet nau.'   
  1758                         
  1759                       Olsem nau tupela i slip na wanpela de long moning
taim tripela olgeta i wokabaut i go daun long wanpela riva i gat bris long en.
  
  1760                       Boi wokabaut antap long dispela bris pastaim na
tok isi long susa bilong em olsem, `Yu kam namel bris orait lusim tupela han
bilong masalai meri na em i go daun long wara na wara mas karim em i go.'   
  1761                         
  1762                       Meri ya harim pinis na i kam namel long bris
lusim tupela han bilong em i go olsem long wara pinis na wara karim em i go.   
  1763                       Yangpela amamas tru, na tokim susa bilong em na
tupela i kam bek long haus.   
  1764                         
  1765                       Bipo tru tupela i no mekim olsem na kilim masalai
meri.   
  1766                       Nau ol papamama bilong yumi wokim gaden klostu
long wara taim yumi laik kisim kuk[a]mba na banana mau o samting.   
  1767                       Na yumi go long gaden ol masalai meri bai raunim
yumi na oltaim ol bai mekim olsem tasol tupela ya, bipo stap na st[a]pim
dispela kain trabel na nau yumi i stap gut tru.   
  1768                       Dispela em i histri [stori bilong ol man] tru
bilong ol tumbuna bipo.   
  1769           91     1974     Long taim i go pinis wanpela liklik meri i
stap.   
  1770                       Papamama bilong em i dai pinis na kandere bilong
em i bosim em.   
  1771                       Nem bilong dispela liklik meri em ol i kolim
Wali.   
  1772                         
  1773                       Taim papamama bilong Wali i dai, kandere bilong
em i tok olsem bai em i givim kaikai na ples bilong slip.   
  1774                       Na tu kandere bilong em i no gutpela man tumas.   
  1775                       Em i save kros na givim planti wok long Wali.   
  1776                       Olgeta de Wali save wok hat tru na i save bringim
wara long riva.   
  1777                       Arere long riva i gat bikpela mango tri.   
  1778                         
  1779                       Wanpela de bikpela win na ren i kam na Wali i go
sanap aninit tru long mango tri.   
  1780                       Wali i no meri bilong tokim stori bilong em na
wari bilong em na Wali i wari nogut tru.   
  1781                         
  1782                       Liklik taim Wali i tanim pes bilong em i go long
mango tri na tokim stori na wari bilong em na tu em i tokim mango tri olsem
kandere bilong em i no save gutpela long em.   
  1783                       Wali i pilim hepi insait long bel bilong em taim
em i tokim stori bilong em long mango tri.   
  1784                         
  1785                       Olgeta de Wali i save tokim wari bilong em long
dispela mango tri.   
  1786                       Long wanpela apinun em i go long riva na bikpela
ren i kam na Wali i go sanap aninit long mango tri na dispela mango tri i tok
long Wali.   
  1787                         
  1788                       Pastaim em i kolim nem bilong Wali em i tok Wali,
liklik taim bihain em i tokim Wali olsem, `Wali i no longtaim bai mi stap hia
na yu toktok long mi.   
  1789                       Wanpela man i baim mi pinis em bai katim mi na
wokim bikpela kanu long mi.   
  1790                       Taim ol man i wokim mi olsem kanu na olgeta wok i
pinis.   
  1791                       Olgeta manmeri bai kam lukluk long mi taim ol man
i laik pusim mi go daun long wara.   
  1792                       Mi bai i no inap muv.   
  1793                       Yu mas go na tok,  Mi kam pusim i go daun long
wara.  Bai ol manmeri i lap long yu.   
  1794                       Tasol yu mas go holim mi long han bilong yu na
kolim nem bilong yu.   
  1795                       Yu kolim nem bilong yu, bilong mi yet bai mi go
daun long wara.'   
  1796                       Dispela mango i pinis tok na Wali i go long haus.
  
  1797                         
  1798                       Sampela mun bihain ol boi wantaim bos bilong ol i
katim dispela mango tri na wokim wanpela bikpela kanu tru.   
  1799                       Olgeta wok bilong kanu i pinis ol manmeri i go
long lukim dispela kanu ol bai pusim i go daun long wara.   
  1800                       Wali tu i go long lukim dispela kanu.   
  1801                       Ol boi wantaim bikman traim long dispela kanu
tasol em i no muv liklik.   
  1802                         
  1803                       Nau Wali i go tok, `Mi ken pusim kanu i go daun
long yupela.'   
  1804                       Na ol manmeri na ol boi i apim maus na lukluk
long Wali.   
  1805                       Ol i ting Wali i no strong long pusim dispela
bikpela kanu.   
  1806                       Bos i tokim Wali i kam pusim kanu i go daun long
wara.   
  1807                         
  1808                       Wali i kam holim kanu na tok, `Mi Wali na kanu
bilong em yet i go daun long wara.'   
  1809                       Ol manmeri i hepi tru long Wali.   
  1810                       Dispela bikman i singautim Wali i tok, `Mi harim
yu toktok long kanu.'   
  1811                       Wali i no pret bikos bikman hia i no laik kros.   
  1812                         
  1813                       Wali i tokim ol stori na wari bilong em long
dispela bos na ol bikman hia i wari tru long Wali na em i tokim Wali olsem bai
em kisim em i go i stap wantaim famili bilong em.   
  1814                       Dispela bos i gat planti samting tru.   
  1815                       Na tu em i tok olsem sapos Wali i laikim wanem
samting bai em givim tasol.   
  1816                       Wali i stap hepi tasol wantaim ol planti yia na
em i maritim wanpela pikinini bilong dispela man.   
  1817                         
  1818                       Wali i stap hepi tru inap long taim em i dai.   
  1819                       Tasol i no save lusim tingting long dispela mango
tri i helpim em.   
  1820           92     1974     Long wanpela taim bipo tru, long wanpela ples
tupela brata i stap.   
  1821                       Tupela i stap i go i go planti yia wantaim papa
na mama bilong tupela.   
  1822                       Nau ol lain bilong tupela brata na ol wantok ol i
kirapim toktok long baim meri bilong tupela brata wantaim long wanpela de
wantaim.   
  1823                         
  1824                       Sampela de i go pinis ol i bringim kain kain
samting bilong ol tumbuna.   
  1825                       Em nem bilong ol samting: akis, ston kina, na
blakpela kumul, sampela pik ol i kilim, na sampela pik ol i pasim nupela.   
  1826                         
  1827                       Ol i redim pinis, nau ol i kisim i go givim lain
bilong meri na i baim tupela meri, kisim tupela i go.   
  1828                       Nau ol i stap i go i go, bikbrata i gat wanpela
pikinini man na tupela pikinini meri.   
  1829                       Smolbrata i gat wanpela pikinini man na arapela
pikinini meri.   
  1830                         
  1831                       Tupela i stap i go i go, bihain long sampela yia,
namba tu brata i painim wanpela kain sik na em i dai.   
  1832                       Ol i planim em long matmat.   
  1833                         
  1834                       Ol tumbuna i gat wanpela lo bilong ol em i olsem,
sapos wanpela man o pikinini i dai, ol i save kisim graun malumalu long pes
bilong ol.   
  1835                         
  1836                       Wan wik samting i go pinis, bikbrata i no wokim
wanpela pati long smolbrata i dai pinis.   
  1837                       Em i gat planti pik na kakaruk, tasol em i larim
ol i stap, em i go insait long haus bilong em na kisim wanpela kina, i laik
salim na kisim pik bilong wokim pati long smolbrata i dai pinis.   
  1838                       Orait nau em i kisim kina i go.   
  1839                         
  1840                       Em i wokabaut i go longwe ples tru i salim
dispela kina na em i kisim wanpela draipela pik tru.   
  1841                       Man ya em i kisim pik pinis orait em i go bek.   
  1842                       Tasol ples bilong man ya i stap longwe yet.   
  1843                       Orait em i go i go i kamap long wanpela hap bus
orait nau san i go daun.   
  1844                       Em i painim ples bilong slip long nait.   
  1845                       Em i go insait long wanpela haus ol i wokim arere
long rot.   
  1846                       Long dispela ples i no gat haus na man, i bus i
bus i bikbus tasol.   
  1847                         
  1848                       Man i mekim bikpela paia tru na i pasim pik long
hap na em ya laik slip long narapela hap long paia.   
  1849                       Tasol man ya i slip na i laik pasim ai.   
  1850                       Nogat ya.   
  1851                       I no inap tru.   
  1852                       Man, kain kain tingting i kamap long em, long man
i dai pinis, long tewel nogut, long sanguma, na long tambaran.   
  1853                       Na brata bilong em i dai pinis tu i kamap long
tingting tu.   
  1854                       Em i wok long tantanim na i laik abrusim dispela
kain ting tu i no inap tru.   
  1855                         
  1856                       Man ya em i harim ausait long haus i olsem man i
wokabaut.   
  1857                       Ai bilong em i stap long dua yet, nau em i lukim
wanpela man i kam insait long dua.   
  1858                       Em i lukim wanem samting ol i pasim long skin,
taim bodi bilong smolbrata ol i laik planim.   
  1859                       Dispela ol samting i stap yet na em i kamap.   
  1860                       Em i lukim tewel bilong smolbrata na i kirap
nogut tru, lek han i guria guria, na pispis pekpek wantaim i kamap, na man ya
i tuhat olgeta long skin bilong em.   
  1861                         
  1862                       Nau em kirap na kisim hap paia i lait yet i
[hamaim] tewel bilong smolbrata na i tok, `Mi ting yu na mi wokabaut long
longwe ples i kam na bilong wanem yu kam hia?'   
  1863                       Em i tok olsem na i paitim nabaut na tewel ya i
ranawe i go pinis.   
  1864                       Sapos bikbrata i no rausim tewel bilong
smolbrata, long dispela em i kam insait long haus, em i wok long pret pret, i
stap.   
  1865                         
  1866                       Nating nau yumi go long bus samting bai ol tewel
no inap long mekim save long yumi.   
  1867                       Nau yumi olgeta i mas tenkyu long wok bilong
bikbrata.   
  1868                       Nau yumi inap wokabaut fri insait long bus long
painim abus, long pisin, long painim talinga, na ol kain kain samting tu.   
  1869                       Man, meri, pikinini, na lapun tu, yupela olgeta i
ken i go tasol.   
  1870           93     1974     Long taim bipo tru i gat wanpela ailan i stap
longwe long bikples.   
  1871                       Dispela ailan i no gat man na i gat wanpela lapun
meri tasol wantaim ol pren bilong em ol kain kain pasin tasol i stap.   
  1872                         
  1873                       Nau yumi ken lukim long bus long ol bikples tu.   
  1874                       Dispela meri hia i stap wantaim ol pinis na i gat
bel na i karim wanpela pikinini man.   
  1875                       Nau dispela pikinini man i bikpela na em i olsem
bos long ol dispela samting i stap long ailan.   
  1876                         
  1877                       Na mama bilong em i kolim em Tanepoa.   
  1878                       Dispela ailan i gat planti kain kain diwai bilong
kaikai na diwai i gat gutpela na naispela smel na tu i gat plaua bilong ol tu.
  
  1879                       Planti ol kain pisin tu i pulap tru long kam
kaikai ol pikinini bilong diwai.   
  1880                         
  1881                       Dispela lapun meri nem bilong em Nante.   
  1882                       Lapun meri Nante i gat bel gen na i karim wanpela
pikinini man gen.   
  1883                       Tasol dispela taim Nante i karim pikinini ya na
het bilong pikinini bilong em i olsem man na hap i kamap olsem tel bilong
snek.   
  1884                       Mama bilong tupela pikinini hia i givim dispela
nem Ruguraba long nupela pikinini bilong em.   
  1885                         
  1886                       Nambawan pikinini man bilong Nante i bikpela man
pinis na i save moa long wok gaden.   
  1887                       Tasol em i no gat meri bilong em.   
  1888                       Na liklik brata bilong em olsem snek i no save
wok tasol em i man bilong painim pis na man bilong mekim singsing bilong pulim
o rausim ol samting.   
  1889                         
  1890                       Tupela pikinini hia Tanepoa na Ruguraba i stap
wantaim na tupela i laikim wanpela wanpela bilong tupela yet.   
  1891                       Bihain liklik nau na namba tu brata, Ruguraba i
tokim bikpela brata bilong em Tanepoa i spik, `Brata yu bikpela pinis, bai
mitupela painim wanpela meri bilong yu we?'   
  1892                         
  1893                       Bikbrata Tanepoa i tok, `Yumi nogat meri long
ailan hia.   
  1894                       Nau Ruguraba i mekim singsing long wanpela diwai
i gat gutpela smel na i kamaut i go daun long solwara na i trip i go sua long
wanpela ples i stap klostu long nambis.   
  1895                       Smel bilong diwai yet i go antap na bagarapim tru
ol manmeri long ples na ol i kam kisim plaua na lip na ol rop bilong dispela
diwai.   
  1896                         
  1897                       Wanpela yangpela meri tasol i gat sik na em i no
kam.   
  1898                       Bihain liklik na dispela meri i orait gen na em i
go long kisim sampela hap bilong dispela diwai.   
  1899                       Tasol em i nogat lip o plaua bilong kisim na em i
go lukim wanpela diwai i stap aninit tru long wara.   
  1900                       Nau dispela meri hia i go na i wok long brukim ol
skin bilong en.   
  1901                         
  1902                       Taim em i wok long brukim skin bilong diwai hia i
stap na diwai i wok long muv i go ausait long solwara.   
  1903                       Ol man long sua ol i lukim olsem diwai ya i trip
i go ausait olgeta na ol i singaut long em.   
  1904                       Meri hia i kalap tasol i le[s] pinis.   
  1905                       Bihain liklik dispela diwai hia i spit nogut tru
na i kisim meri i go sua gen long dispela ailan.   
  1906                         
  1907                       I no longtaim lapun Nante wantaim tupela pikinini
man bilong em i ran i go kisim meri bilong Tanepoa.   
  1908                       Ruguraba i lukim meri ya na i tokim brata bilong
em Tanepoa, `Brata lukim meri bilong yu.   
  1909                       Mi hat tru long kisim meri bilong yu na nau yu
gat meri na mitupela i no gat wari.'   
  1910                         
  1911                       Bikpela brata hia i amamas tru na i mekim bikpela
welkam pati tru long liklik brata bilong em.   
  1912                       Na Ruguraba i singautim ol pren bilong em ol kain
kain pisin wantaim lapun mama bilong tupela long dispela pati.   
  1913                       Olgeta pisin i bung na Ruguraba i go slip namel
tru na em i toksave long ol pren bilong em olsem long brata bilong em i marit
na nem bilong meri hia em Moaede.   
  1914                         
  1915                       Bihain em i mekim ol naispela singsing gen na i
mekim Moaede i no moa wari long ples bilong em.   
  1916           94     1974     Bipo tru Kapul na Rat na Man tripela i pren
tru na ol i poroman tru na ol wokabaut.   
  1917                       Na olgeta wok samting em ol i bung na mekim.   
  1918                       Kapul em i wok long katim karuka tasol long taim
bilong karuka i karim.   
  1919                       Wok bilong Rat bilong tanim graun.   
  1920                       Na man i wok long planim kain kain kaikai tasol. 
 
  1921                       Planti taim Man i kaikai planti na Kapul na Rat i
kaikai liklik.   
  1922                         
  1923                       Wanpela taim tupela yet i pasim tok.   
  1924                       Na Rat i tok olsem, `Oltaim mitupela i hatwok, na
mitupela i no kisim planti kaikai.   
  1925                       Man yet i pulimapim bel bilong em tasol.   
  1926                       Mi no laikim dispela kain pasin.   
  1927                       Mi les.'   
  1928                         
  1929                       Kapul tu yesa long dispela tok.   
  1930                       Na Kapul i tok, `Nau mitupela i bruk long man na
birua wantaim em.   
  1931                       Sapos yumi wokabaut wankain taim long san bai em
inap lukim yumi.   
  1932                       Olsem na long san yumi hait na kisim malolo na
slip.   
  1933                       Long nait em taim bilong man i slip.   
  1934                       Em yumi wokabaut na painim kaikai.'   
  1935                         
  1936                       Nau tupela i sk[el]im ol Kapul na Rat i no gat
save.   
  1937                       Em salim sampela long bus bilong ol yet i painim
kaikai.   
  1938                       Sampela i gat save long ol, em i salim klostu
long gaden bilong ol man.   
  1939                       Ol i stilim kaukau bilong Man na ol kaikai i stap
long gaden.   
  1940                         
  1941                       Dispela Kapul em yet wantaim sampela em ol i go
slip insait long lip bilong karuka.   
  1942                       Rat em i kamapim kros wantaim Man.   
  1943                       Em na sampela arapela Rat ol i hait insait long
haus na katim olgeta samting bilong man.   
  1944                       Taim man i slip long nait em ol i save stilim
kaikai bilong em.   
  1945                         
  1946                       Kapul tu taim bilong karuka i karim, em i save
wok long katim nabaut na kaikai.   
  1947                         
  1948                       Olsem nau Man ya lukim olgeta samting bilong em
tupela i bagarapim olsem na em i krai krai i stap.   
  1949                       Em i no gat we bilong kilim tupela olsem na em i
tingting planti.   
  1950                         
  1951                       Wanpela taim em i krai i stap na em i harim
wanpela samting i wokabaut i kam.   
  1952                       Na em i lukim Dok i kam.   
  1953                       Dok i tok, `Yu krai long wanem?'   
  1954                       Man ya i wokim stori Kapul na Rat i mekim long
em.   
  1955                       Nau Dok i sori tru long Man na em i tokim Man.   
  1956                       `Mi inap helpim yu.   
  1957                       Tasol mi i no man bilong wok, yu inap lukautim mi
long kaikai bai mi stap pren bilong yu na oltaim mi bihainim tok bilong yu
tasol.'   
  1958                         
  1959                       Man i tok, `Bai mi inap givim kaikai long yu.   
  1960                       Wok bilong yu long helpim mi na kilim Kapul na
Rat.'   
  1961                       Dok yesa long dispela.   
  1962                       Na em i raunim Kapul na Rat.   
  1963                       Olsem na em i helpim man na kilim planti.   
  1964                       Dispela i stap i kam inap nau.   
  1965                         
  1966                       Nau dok em i pren tru bilong man.   
  1967                       Kapul na rat, tupela i birua tru bilong man.   
  1968                       Taim kapul na rat i bungim man long sampela hap,
tupela i no laik, lukim pes bilong man na i ranawe i go.   
  1969                       Tasol man i save salim dok long dispela hap na
dok yet i kilim ol wantu tasol.   
  1970                       Na laip bilong rat na kapul i pinis wantu.   
  1971           95     1974     Insait long bikbus i gat tupela pisin i stap
na wanpela em i koki na narapela em i balus.   
  1972                       Na dispela koki i save birua long balus.   
  1973                       Balus em i meri bilong [hat long wok] tru na koki
em i meri bilong toktok planti na lesmeri tasol na em i stilim ol samting
bilong balus.   
  1974                         
  1975                       Wanpela taim balus em i go na wasim saksak.   
  1976                       Taim koki em i harim pairap bilong saksak em i
kirap nogut na em i ran i go na singaut strong moa olsem, `Hei!   
  1977                       Hei!   
  1978                       Husat i mekim wanem na pairap pairap long bus
hia?'   
  1979                         
  1980                       Tasol balus i no bekim tok.   
  1981                       Nogat.   
  1982                       Em i pasim maus na wok i stap.   
  1983                         
  1984                       Na narapela de gen koki i harim pairap na singaut
gen, `Hei!   
  1985                       Hei!   
  1986                       Husat i mekim wanem daunbilo long bus?'   
  1987                         
  1988                       Tasol balus em i olsem mauspas man, na em i kam
bek gen long wok.   
  1989                       Na dispela mauswara ya i kam na askim balus gen,
`Hei!   
  1990                       Hei!   
  1991                       Husat i kam na mekim nois planti?   
  1992                       Ating yu no lukim man i slip.   
  1993                       Yu tingting tasol long kaikai, a?   
  1994                       Yu gat bikpela bel olsem bulmakau, meri bilong
daunim kaikai tasol long nait na de.'   
  1995                         
  1996                       Na bel bilong balus i gat moa olsem wara i hat
insait long sospen na boil na i kam antap.   
  1997                       Na em i kisim ston akis bilong skrapim saksak na
em i go isi isi, i no gat nois bai koki i lukim em.   
  1998                       Em i bihainim pasin bilong snek i save wokabaut
na hait insait long gras na isi isi tru.   
  1999                       O sori long tarangu koki.   
  2000                       Koki i no save na em i amamas tru na kukim
kaikai.   
  2001                         
  2002                       Taim balus i kam klostu tru long haus na i lukim
koki, wantu, em i tromoi ston akis long het na tarangu i slip i stap long
graun na kapsaitim blut moa yet.   
  2003                       Na balus i go pinis long ples bilong em.   
  2004           96     1974     Wanpela yangpela man nem bilong em Lyailelya
na nem bilong susa bilong em Tapieda Ipali.   
  2005                       Tupela i sindaun long ples ol i kolim Gulipyanda
[Enga Provins, Enga Pipel].   
  2006                       Pes bilong tupela i wankain tru.   
  2007                         
  2008                       Wanpela taim man ya i tokim susa bilong em olsem,
`Nau i gutpela taim na mi go painim abus long bus, yu stap long haus.'   
  2009                       Tasol susa i tok, `Mi wanpela i no laik stap long
haus.   
  2010                       Mi laik kam wantaim yu.'   
  2011                       Brata i tokim susa, `Yu pret long husat?   
  2012                       Yu mas stap long haus.'   
  2013                       Em i tokim susa olsem na brata i go painim abus
long bus.   
  2014                         
  2015                       Yangpela meri ya i stap long haus bilong tupela. 
 
  2016                         
  2017                       Wanpela tewel man i tanim olsem brata bilong em
na karim abus i kam long haus.   
  2018                       Tewel man i singaut long yangpela meri, `Susa,
susa, mi kam pinis.   
  2019                       Yu kam na lukim abus mi kilim long en.'   
  2020                       Na meri i ting em i tru brata bilong em na kirap
i go lukim abus.   
  2021                       Meri i ting brata i kam kwik olsem wanem na askim
em, `Brata, nau tasol yu kilim ol abus olsem wanem?   
  2022                       Bilong wanem yu kam bek hariap tumas long haus?' 
 
  2023                         
  2024                       Tewel man i tokim meri olsem, `Mi laik sutim
planti abus tasol wanpela samting i go insait long ai bilong mi na mi kam.   
  2025                       Susa yu kam na lukim wanem samting i stap insait
long ai bilong mi.   
  2026                       Yu kisim aut na mi go painim moa abus.'   
  2027                         
  2028                       Man yangpela meri ya i ting em i tok tru.   
  2029                       Na meri ya i go klostu tru long tewel man na
lukluk long ai bilong em na tewel man ya i givim kis long em.   
  2030                       Tupela kis i go pinis meri ya krai na tokim tewel
man olsem, `Mi susa tru bilong yu na bilong wanem yu mekim dispela kain pasin
long mi?'   
  2031                       Na tewel man ya brukim het bilong en i go daun
long graun na i no mekim wanpela tok.   
  2032                       Bihain em i kirap na tokim meri olsem, `Em i
nambawan taim bilong mi long painim abus na mi mekim olsem.   
  2033                       Ating ol samting nogut long bus i paulim mi na mi
kam mekim pasin nogut long yu.   
  2034                       Tasol nau yu tok olsem na mi sem olsem na mi go
long bus long painim moa abus.'   
  2035                         
  2036                       Meri ya i no ting long tewel man em i ting brata
bilong em i mekim na em i krai stap.   
  2037                         
  2038                       Taim tewel i go pinis tru, brata bilong meri ya
karim planti abus i kam na kirapim em tasol em i no kirap em i luk kros.   
  2039                       Em i tokim brata bilong em olsem, `Husat i laikim
abus bilong yu na yu, singaut planti i stap, yu yet kaikai mi no laik.'   
  2040                         
  2041                       Man brata bilong meri i wari tru tasol em i no
save tewel man i kam na mekim pasin nogut long em.   
  2042                       Em nau kirap na kilim pik bilong em long amamasim
susa bilong em tasol i no [i]nap long wanem tewel i mekim a[su]a pinis.   
  2043                       Tarangu brata bilong em askim em long kam kaikai
tasol em i strong moa yet na tok olsem, `Yu yet kaikai gutpela pik bilong yu
husat i laikim gutpela pik bilong yu.   
  2044                         
  2045                       Brata bilong em i belhat na askim susa olsem, `Mi
mekim wanem pasin nogut na yu mekim olsem long mi.   
  2046                       Orait yu no laik lukim mi, nau tasol mi lusim
yu.'   
  2047                       Em tok olsem na kisim hap lek i go na sanap
klostu long wanpela gutpela ples na gris bilong pik i go daun long graun na
kamap wanpela raunwara.   
  2048                         
  2049                       Man susa i kam autsait ya nogat bikpela raunwara
i raunim brata bilong em pinis.   
  2050                       Meri i singaut na tok, `Yu kam na mitupela
marit.'   
  2051                       Tasol em i go daun pinis.   
  2052                       Meri ya laik go holim nogat tait bilong wara i
tromoi kam ausait gen long arere long raunwara.   
  2053                       Na bihain em i traim na i go insait long raunwara
hia nogat wara i tromoi long hap diwai na em i dai pinis.   
  2054                         
  2055                       Nau tewel i mekim na tupela susa na brata i indai
long wanpela taim tasol.   
  2056           97     1974     Em hia wanpela liklik stori bilong tumbuna
long ples bilong mi yet.   
  2057                       Nau mi laik tokim yu.   
  2058                       Olsem bipo tru taim ol waitman i no kam yet na
ples bilong mi i no gat man.   
  2059                         
  2060                       Tasol long dispela taim i gat tupela lapun
manmeri i stap long hap long ples bilong mi.   
  2061                         
  2062                       Na tupela i no gat pikinini na tupela tasol i
stap i go i go na klostu bai tupela i dai.   
  2063                       Nau tupela i no kaikai na wanpela taim tupela i
stap insait long haus na tupela yet i toktok na tingting.   
  2064                       I go i go na klostu long tudak nau tupela i go
ausait na tupela i tok olsem, `O mitupela stap i go i go na lapun pinis.   
  2065                       Na mitupela i no gat pikinini na klostu bai
mitupela i dai.'   
  2066                       Nau tupela i tok olsem na tupela i wari moa na
tupela i stap.   
  2067                         
  2068                       Liklik taim wanpela kumul i kam pundaun long
diwai yar.   
  2069                       Long klostu tasol long haus bilong tupela.   
  2070                       Na lapun man em i lukim dispela kumul pastaim na
em soim long lapun meri.   
  2071                       Na lapun meri em i kirap na tokim lapun man.   
  2072                       Em i tok, `O lapun man yu goap long diwai na yu
mas i go kisim dispela kumul i kam daun na mitupela lukautim em.'   
  2073                       Lapun meri i tok olsem long lapun man na lapun
man em i goap i go antap long diwai yar.   
  2074                       Na em i kisim i kam daun na tupela i kisim i go
insait long haus na tupela lusim em long bet.   
  2075                         
  2076                       Na long nait tupela lapun manmeri i slip na kumul
i slip long wanpela bet stap.   
  2077                       Ol i slip na long moningtaim tupela lapun manmeri
i lukim long bet na kumul i no stap.   
  2078                       Tasol long bet tupela i lukim wanpela pikinini
man i slip i stap.   
  2079                       Nau tupela i save dispela kumu i kamap olsem
pikinini man pinis.   
  2080                         
  2081                       Tupela lapun manmeri i amamas tru olsem tupela i
gat wanpela pikinini man i ken lukautim tupela.   
  2082                       Tupela i kirap i redim olgeta samting bilong
kaikai na mekim wanpela pati bilong dispela pikinini man.   
  2083                       Dispela pikinini i kamap bikpela man pinis em i
marit na karim planti pikinini.   
  2084                       Nau long lain bilong mi i gat planti man i stap. 
 
  2085           98     1974     Long wanpela ples i gat ol man na meri i
pulap tru i stap.   
  2086                       Ol i sot tru long kaikai na i hatwok tru long
painim kaikai.   
  2087                       Wanpela man namel long ol i no save skelim
kaikai, em i selpis tumas na ol man na meri na pikinini i no save laikim em.   
  2088                         
  2089                       Wanpela de dispela man i go painim abus long bus,
na em i no painim abus, bilong wanem tewel tu i go.   
  2090                         
  2091                       Man ya i go lukim wanpela prut bilong diwai ol
kapul i save kam kaikai long nait.   
  2092                       Em i tok, `Bai mi kam bek long nait na sutim
wanpela kapul.'   
  2093                       Tewel tu i harim pinis na em i go.   
  2094                         
  2095                       Man i go bek gen long haus na stretim banara na
wetim mun long nait.   
  2096                       Taim mun i kirap na em i go, tewel i askim,
`Kandere yu laik go we?'   
  2097                         
  2098                       `Mi go lukautim kapul long bus.'   
  2099                         
  2100                       `Mi laik kam wantaim yu,' tewel i tok.   
  2101                         
  2102                       Tupela i kamap long as bilong diwai na lukim
planti kapul i pait.   
  2103                       `Kandere yu painim rop na mi goap long diwai.'   
  2104                       Tewel i tok, `Mi painim pinis, yu kisim na goap.'
  
  2105                         
  2106                       Man i ting em i rop tru.   
  2107                       Em i kisim na goap long diwai.   
  2108                       Em i go antap pinis, na em i putim rop long nek
bilong em.   
  2109                       Na em i sutim ol kapul i go daun long graun.   
  2110                         
  2111                       Man i harim ol bun bilong kapul i pairap na em i
askim, `Kandere yu mekim wanem?'   
  2112                       Tewel i tok, `Mi bungim ol kapul.'   
  2113                       Tasol em i no bungim ol em i kaikaim ol nupela
kapul pinis.   
  2114                         
  2115                       Man i pret nogut tru.   
  2116                       Em i brukim han bilong diwai na redi long tromoi
i go longwe, na em i tok, `Kandere yu was gut.   
  2117                       Mi laik sutim kapul i stap longwe tru.'   
  2118                         
  2119                       Man em i tromoi han bilong diwai longwe tru long
ples nogut.   
  2120                       Nau tewel i ting em i kapul na em i go kisim.   
  2121                       Nau wantu man i kam daun na ranawe long haus.   
  2122                         
  2123                       Tasol taim man i laik rausim rop em i hangamapim
long nek, em i pas.   
  2124                         
  2125                       Tewel i kam lukim na man i go pinis nau tewel i
singaut, `Masel.'   
  2126                       Na rop i stap long nek bilong man i bekim tok,
`Yes.'   
  2127                       Man ya em i kirap nogut, na em i laik rausim rop
tasol rop i pas strong long nek.   
  2128                         
  2129                       Em i larim rop i stap na ranawe long ples.   
  2130                       Man i laik opim dua tasol nogat, em i dai.   
  2131                       Tewel i kam na kamautim tupela ai bilong em na em
i kaikai.   
  2132                         
  2133                       Ol manmeri i lukim bodi bilong em long moning na
ol i planim.   
  2134           99     1974     Wanpela taim i gat wanpela yangpela man, nem
bilong em Nikint.   
  2135                       Haus bilong em i stap long wanpela maunten.   
  2136                       Taim em i lukluk i go long wanpela hap oltaim em
i lukim smok i kamap long dispela ples.   
  2137                         
  2138                       Nikint i tingting olsem, `Ating bai mi go na
luksave smok i kamap olsem wanem.'   
  2139                       Nau em i go long haus bilong papamama bilong em
na tok, `Mi laik bai yumi mas kilim pik bilong mi na mi laik kisim i go long
wanpela hap.'   
  2140                       Tupela papamama i tok, `Nogut yu go na lus long
dispela hap, maski.'   
  2141                       Nikint i tok, `Mi no inap lus mi mas go na kam
bek.'   
  2142                         
  2143                       Orait ol i kilim dispela pik na mumuim na putim i
stap.   
  2144                       Long moningtaim tru em i kirap karim pik na i go
long ples smok i kamap long en.   
  2145                         
  2146                       Em i go kamap long wanpela wara na wanpela lapun
meri kus i pundaun long nus bilong em na wasim kaukau i stap.   
  2147                       Man i sori long em na katim hap lek bilong pik na
givim long lapun meri hia.   
  2148                         
  2149                       Lapun meri i tok, `Yu gutpela man tru.   
  2150                       Ol i no save givim mi hap pik olsem yu givim.   
  2151                       Bai yu go na maritim yangpela meri, Rangapa?'   
  2152                       Man i tok, `Yu lukim pasin bilong mi tasol mi no
kam long marit.   
  2153                       Mi lukim smok na bihainim i kam.'   
  2154                         
  2155                       Nikint i kirap gen i go kamap long ples smok i
kamap.   
  2156                       Nau em i lukim wanpela naispela meri tru i stap. 
 
  2157                       Nikint i lukim na em i seksek tru long smatpela
meri.   
  2158                       Meri i kirap lukim dispela man na meri tu i
seksek long dispela man.   
  2159                         
  2160                       Meri i kisim Nikint i go long haus bilong em.   
  2161                       Taim tupela i wokabaut long rot tupela i tingting
planti.   
  2162                       Man i ting meri i nais moa na meri ting man smat
moa.   
  2163                       Tupela i go long haus bilong meri na em i tokim
papamama bilong em.   
  2164                       Mi kisim boi pren bilong mi kam, yutupela i mas
sekan long em.   
  2165                       Tupela papamama bilong meri i amamas na sekan
long Nikint.   
  2166                       Nikint i givim pik long ol na ol i kaikai na
slip.   
  2167                         
  2168                       Long moningtaim tru [ya]ngpela meri i putim bilas
gut tru na redi long go wantaim Nikint.   
  2169                       Tupela i tok gutbai long papamama na man i kisim
meri i go long ples bilong em.   
  2170                       Tupela i go kamap long wanpela maunten na lukluk
i go long ples bilong meri na tupela i lukim mama tru bilong smok i kamap.   
  2171                         
  2172                       Man i kirap tokim meri, yu mas wet stap hia.   
  2173                       Bai mi mas go kwik na lukim wanem samting i kamap
long ples.   
  2174                       Man i ron i go kamap long ples bilong meri na
lukim bikpela pait i kirap namel long lain bilong meri na narapela lain.   
  2175                       Nikint i strongpela man tru na kilim planti man
bilong narapela lain.   
  2176                       Em i [p]ait i go na wanpela liklik man bilong
narapela lain i sutim Nikint i dai.   
  2177                         
  2178                       Tewel bilong Nikint i go long meri na tok,
`Bikpela pait i bin kirap long lain bilong yu wantaim arapela lain na mi kilim
planti man na mi kam.'   
  2179                       Em i tokim meri olsem na kisim meri i go long
ples bilong em.   
  2180                       Tupela i kamap long haus bilong em na tokim meri,
`Yu go sindaun long haus.   
  2181                       Mi mas go dringim sampela wara.'   
  2182                       Tasol em i tewel na i no kam bek long haus.   
  2183                         
  2184                       Nau meri i sindaun liklik tasol long haus na
wanpela singaut i kamap na tok, `Man Nikint ol i kilim em long pait na mipela
i karim bodi bilong em i kam.'   
  2185                       Meri i harim nius olsem na bel bilong em i nogut
tru na i krai i stap long haus.   
  2186                         
  2187                       Ol i karim bodi bilong man i kam long haus na
meri tok, `Mi laik yupela i lusim bodi bilong man long haus kol bilong em.'   
  2188                       Em i tok olsem na ol man i bekim tok, `Maski yumi
mas planim bodi bilong em.'   
  2189                       Meri i strong yet na ol i putim long haus kol bai
bodi i no ken sting.   
  2190                         
  2191                       Meri kuk hatwara na kapsaitim long skin bilong
man nau, man i kirap laip gen na kaikai.   
  2192                       Ol manmeri i amamas nogut tru, ol i kirap ol i
kilim ol pik na mekim pati bilong em.   
  2193           100     1974     Taim bipo tru tupela lapun manmeri i go long
bus long wanpela hap.   
  2194                       Tupela lapun hia i lukim wanpela kapul long bus
na kilim em.   
  2195                       Ol i kolim dispela kapul malga.   
  2196                         
  2197                       Tupela i painim wanpela kapul tasol na klostu
tudak pinis.   
  2198                       Tupela i karim dispela kapul i kam aut long bus
na tupela i painim ples nau long kukim kapul.   
  2199                       Tupela i redim olgeta samting bilong kukim kapul
pinis tasol i no gat mambu bilong tekewe bel bilong kapul.   
  2200                       Tupela i wok long painim mambu tasol i no gat
wanpela samting i stap klostu long ol.   
  2201                         
  2202                       Man i go lukluk nabaut long mambu na meri i
sindaun i stap.   
  2203                       Lapun meri i sindaun i stap na em i pilim long as
bilong em wanpela samting i sanap i stap.   
  2204                         
  2205                       Meri i sanap na lukim wanpela longpela ston.   
  2206                       Meri nau i kisim narapela ston na paitim dispela
longpela ston.   
  2207                       Nau meri i lukim naispela sap i stap long hap
ston i bruk.   
  2208                       Em i kisim na traim katim sampela gras na ston i
save katim tru ol gras.   
  2209                         
  2210                       Nau lapun man i kamap na meri i tokim em, `Mi
painim wanpela samting bilong tekewe bel bilong kapul pinis.'   
  2211                       Nau tupela i amamas na rausim bel bilong kapul
pinis mumuim na kaikai.   
  2212                       Tupela i kisim hap ston i gat sap na karim i go
long haus.   
  2213                         
  2214                       Tupela i tokim olgeta man long ples long ston i
gat sap na ol man i go brukim dispela ston na wokim ston tamiok.   
  2215                         
  2216                       Ol man i kisim nem bilong tamiok, `Kunjun.'   
  2217                       Em i nem bilong hap graun ol i painim ston
tamiok.   
  2218                         
  2219                       Dispela ples bilong kisim ston tamiok i tambu tru
long ol meri.   
  2220                       Bilong wanem tewel bilong lapun meri i painim
ston tamiok i no laik ol arapela meri i lukim ston bilong tamiok.   
  2221                         
  2222                       Sapos ol meri i kam long ples bilong tamiok orait
tewel bilong lapun meri i save haitim ston tamiok.   
  2223                         
  2224                       Taim ol man i no painim ston bilong tamiok bai ol
i mas painim kapul malga na mumuim bai tupela tumbuna bilong ston tamiok i ken
kaikai smel bilong kapul tupela i kaikai bipo na givim ston tamiok gen long ol
man.   
  2225                         
  2226                       Ol i no ken kilim narapela kain kapul, ol i mas
kilim malga tasol.   
  2227                       Nogut bai ol i no inap painim ston tamiok na ol
tamiok i ken bruk kwik.   
  2228           101     1974     Long bipo tru, wanpela lapun man wantaim
tupela pikinini bilong em ol i stap long ples ol i kolim Mungaro [Mungoro
Viles, Kewa Pipel].   
  2229                       Nem bilong lapun man em i Gilwe.   
  2230                       Nem bilong tupela pikinini bilong em, Yapai na
Wayapa.   
  2231                         
  2232                       Tripela man hia i gat wan wan bikpela dok bilong
ol yet.   
  2233                       Ol i save planim kain kain kaikai na ol abus tu i
pulap oltaim, na ol i stap amamas tasol.   
  2234                         
  2235                       Wanpela de lapun papa i tokim tupela pikinini
olsem, `Tumora bai yumi go long bus na katim ol bikbus bilong wokim gaden.'   
  2236                       Tupela pikinini i orait long tok bilong papa na
ol i slip.   
  2237                         
  2238                       Long moningtaim tru ol i kirap, pulmapim ol
kaukau long bilum na go katim bikbus i stap.   
  2239                       Namel long ples ol i kliaim i gat wanpela bikpela
diwai i stap.   
  2240                       Tupela brata i goap long dispela diwai long katim
ol han bilong diwai i kam daun.   
  2241                         
  2242                       Tupela i stap antap tru na i lukim wanpela
bikpela smok i kamap long haus bilong ol.   
  2243                       Tupela i tokim papa, `[Ating] haus bilong yumi i
paia, bikpela smok i kamap long haus bilong yumi.'   
  2244                       Tupela i kamdaun kwik na ol i sut long haus.   
  2245                         
  2246                       Taim ol i go klostu long haus, papa i tokim
tupela, `Yutupela i wet na mi mas go na lukim husat i stap long haus.'   
  2247                         
  2248                       Gilwe i go kamap long haus na i lukim wanpela
lapun man i stap nem bilong em Yalibu, i kam long Westen Hailans [Hagen
Pipel].   
  2249                       Em i askim Yalibu, `Kandere yu kam mekim wanem?' 
 
  2250                         
  2251                       Yalibu i tok, `Ples bilong mi i gat bikpela
singsing na mi kam kisim tupela pikinini bilong yu.   
  2252                       Tupela i ken singsing pastaim na bihain mi ken
bringim tupela i kam bek long yu.'   
  2253                       Gilwe i tok, `Tasol mi nogat wanpela pikinini.'   
  2254                       `Yu no ken giaman long mi,' Yalibu i tok, `Mi bin
lukim tripela bet long haus bilong yu.'   
  2255                         
  2256                       Gilwe i sem na tok, `Orait yu ken kisim tupela i
go tasol taim singsing i pinis yu mas kisim tupela i kam bek long mi.'   
  2257                       Gilwe i tokim tupela pikinini i kam long haus na
tupela i ken go long singsing.   
  2258                         
  2259                       Tupela brata i putim ol smatpela bilas na ol
kumul tu long het na i go wantaim lapun Yalibu long ples bilong em.   
  2260                       Taim ol i go kamap long ples na tupela i lukim i
no gat wanpela singsing i kamap, Yalibu i giaman long tupela.   
  2261                         
  2262                       Yalibu i putim tupela brata wantaim tupela dok
bilong tupela long wanpela bikpela hul.   
  2263                       Long dispela hul i gat ol arapela man tu i stap
na Yalibu i save kaikai ol wan wan.   
  2264                         
  2265                       I no gat tru rot bilong kam ausait tasol tupela
dok bilong Yapai na Wayapa i strong na kam ausait long hul.   
  2266                       Tupela dok i painim wanpela bikpela rop na givim
long tupela brata na pulim tupela i kam ausait.   
  2267                       Tupela i kam ausait pinis, i pulim ol arapela man
tu i kam ausait.   
  2268                         
  2269                       Nau tupela brata i ranawe long papa bilong
tupela.   
  2270                       Tasol lapun Yalibu i ranim yet long kilim tupela
na kaikaim tupela.   
  2271                       Tupela i ran na kam klostu long ples na tupela i
singaut long papa bilong tupela.   
  2272                         
  2273                       Lapun Gilwe i harim na pulim kwik spia na ston
tamiok na kam bungim Yalibu long rot na mekim save tru long Yalibu.   
  2274                       Tasol Yalibu i strong yet na olgeta i bungim em
inap Yalibu i dai pinis.   
  2275                         
  2276                       Long ples Yalibu i dai long en, Maunten Yalibu
[Ialibu] i kamap na bihain ol i planim bodi bilong Gilwe em Maunten Gilwe
[Giluwe] i kamap [Saut/Wes Hailans Provins].   
  2277                       Nau yu ken lukim tupela maunten i stap na dok
bilong Gilwe i stap olsem weldok long Mt.   
  2278                       [Maunten] Gilwe [Saut Hailans Provins].   
  2279                         
  2280                       Em i stori bilong Mt.   
  2281                       Yalibu [Ialibu] na Mt.   
  2282                       Gilwe [Giluwe] i kamap olsem wanem.   
  2283           102     1974     Long taim bipo tru i gat wanpela raunwara na
long dispela raunwara man i gat het i stap.   
  2284                       Klostu long raunwara i gat viles i stap.   
  2285                       Long apinun ol pipel i tok, long moningtaim bai
ol i go painim abus long dispela raunwara.   
  2286                         
  2287                       Taim moning i kam ol pipel i go na ol i painim
planti pis moa.   
  2288                       Long apinun wanpela man tasol i kam na i lukautim
abus i stap.   
  2289                         
  2290                       Nau man i gat het tasol i hangre tu na em tu i go
long raunwara na painim abus.   
  2291                       Het i lukim bol bilong man ya i painim abus long
raunwara, na em i ting i gutpela abus bilong em, nau em i kaikai.   
  2292                         
  2293                       Tasol man i pilim pen na em i kirap tok, `Yu mas
lusim bol bilong mi ya.'   
  2294                         
  2295                       Het i tok, `Mi no ken lusim.   
  2296                       Em i kaikai bilong mi.'   
  2297                       Man i tok, `Yu lusim bol bilong mi bai mi givim
yu banana.'   
  2298                         
  2299                       Man ya i kolim ol kain kaikai long het, tasol het
i tok, `Mi no save kaikai.'   
  2300                         
  2301                       Nau man i kolim kapiak, na het i tok, `Em i
kaikai tru bilong mi.'   
  2302                         
  2303                       Man i tok, `Orait yu lusim mi na mitupela i go
painim kapiak.'   
  2304                       Het i tok, `Mitupela i go kamap long kapiak,
orait bai mi lusim yu.'   
  2305                         
  2306                       Tupela i go kamap long kapiak, het i tok,
`Mitupela i goap long kapiak orait, taim yu tromoi kapiak i kamdaun bai mi
kamdaun na kisim kapiak.'   
  2307                       Man i goap long kapiak na het i hangamap long bol
bilong em yet.   
  2308                       Man i kisim wanpela kapiak na em i tromoi
kamdaun.   
  2309                       Nau het i lus i go daun kisim kapiak.   
  2310                         
  2311                       Het i tok, `Yu mas tromoim wanpela moa.'   
  2312                       Nau man ya i tromoim wanpela i go longwe moa.   
  2313                       Nau het i go kisim dispela kapiak, man i kamdaun
kwiktaim tru na ranawe i go long ples.   
  2314                       Taim het i kam bek na lukim man ya i ranawe
pinis.   
  2315                       Het i kisim tupela kapiak na ranawe i go long
raunwara long ples bilong em.   
  2316           103     1974     Bipo tru 2-pela man i stap long Ples Gial
insait long Karkar Ailan [Madang Provins, Waskia Pipel].   
  2317                       Nem bilong tupela, Bega [`Mustard' long Tok
Ingles] na Muri [`Buai'] [Chris Dal, personal communication].   
  2318                       Wanpela taim pren bilong tupela i stap long
narapela sait long ailan i salim tok i kam long tupela i mas go long wanpela
pati bilong em.   
  2319                         
  2320                       Tupela i kirap i go wokabaut lusim 4-pela de na
nait long rot na i go kamap long ples.   
  2321                       Pren bilong tupela i kam na kisim tupela i go
insait long pa[ti].   
  2322                       Insait long pati planti pipel i mekim tok gris na
pilai pilai na pani, olsem ol i amamas.   
  2323                         
  2324                       Taim ol i tilim kaikai ol i lusim tingting long
givim wanpela dis kaikai long Bega.   
  2325                         
  2326                       Pati i pinis Muri na Bega i go bek long ples
bilong tupela.   
  2327                       Tupela i wokabaut long rot Bega i hangre, em i
askim Muri long givim em sampela kaikai.   
  2328                       Tasol Muri i no laik givim sampela kaikai long
Bega.   
  2329                         
  2330                       Long rot Muri i go pekpek long bus.   
  2331                       Taim Muri i kam bek long rot Bega i go insait na
i kaikai pekpek bilong Muri.   
  2332                         
  2333                       Muri i lukim na i tok long Bega, `Pren yu no ken
kaikai pekpek.'   
  2334                       Bega i tok, `Tasol taim mi askim yu long kaikai
na yu no givim mi.'   
  2335                       Taim Bega i tok olsem nau em i tanim i go olsem
pik.   
  2336                         
  2337                       Tupela i kamap pinis long ples Muri i singautim
Bega long go antap long haus, tasol Bega i go aninit long haus na slip.   
  2338                         
  2339                       Ol pik long Karkar Ailan i kamap olsem.   
  2340           104     1974     Long taim bipo tru, tupela brata na susa i
stap.   
  2341                       Nem bilong man Kuta na nem bilong meri Paiyali.   
  2342                       Tupela i stap long ples ol i kolim Yango [Kewa
Pipel, Saut Hailans].   
  2343                         
  2344                       Tupela i gat wanpela bikpela pik tru.   
  2345                       Nem bilong dispela pik em i Puramenalasa.   
  2346                         
  2347                       Tupela i save skelim wok bilong tupela.   
  2348                       Yangpela Paiyali em i save kukim kaikai, lukautim
pik, lukautim gaden, na lukautim olgeta samting bilong haus.   
  2349                         
  2350                       Orait, yangpela Kuta i save go kilim ol kain kain
abus long bus, wokim banis bilong gaden, brukim paiawut, na long pulimapim
wara.   
  2351                         
  2352                       Wanpela de Kuta i go long bus bilong lukautim
abus na Paiyali em i go long gaden na mekim maunten kaukau i stap.   
  2353                         
  2354                       Kuta i kilim wanpela kapul ol i kolim loke.   
  2355                       Em i rausim bel pinis na putim klostu long gaden
na i no tokim susa bilong em i go painim moa kapul long bus.   
  2356                         
  2357                       Kapul i lukluk i go antap na lukim yangpela meri
i wokim kaukau maunten i stap.   
  2358                       Kapul i kisim wanpela pikinini bilong diwai na i
makim gut susu bilong Paiyali na paitim stret susu bilong em.   
  2359                         
  2360                       Yangpela meri i kirap nogut na lukim kapul i
paitim na i dai i stap.   
  2361                         
  2362                       Paiyali i no amamas na em i wok long krai i stap.
  
  2363                       `Bilong wanem brata i no tokim em olsem, em i
putim kapul?'   
  2364                         
  2365                       Taim Kuta i kam kamap long gaden na lukim susa i
krai i stap, em i askim em, `Hei, husat i paitim yu?'   
  2366                       Susa i no bekim tok em wok long krai tasol.   
  2367                       Kuta i les tru long askim planti kwesten na kisim
kapul i go long haus na kukim.   
  2368                         
  2369                       Long haus brata em i tokim susa long kaikai kapul
tasol em i wok long krai tasol i stap.   
  2370                         
  2371                       Orait long moningtaim tru Kuta i kirap redim
olgeta samting pinis em i kilim dispela bikpela pik bilong tupela.   
  2372                       Em i mumuim pinis na rausim orait skelim gut na
putim bilong susa.   
  2373                       Em i wok long krai i stap yet.   
  2374                         
  2375                       Kuta i sk[el]im ol kain bilas bilong tupela tu,
na bilong em i pulimapim long wanpela bilum wantaim pik.   
  2376                       Em i kirap i wokabaut i go long hap bilong Erave
long ples bilong kandere bilong em.   
  2377                         
  2378                       Nau susa i kirap tokim brata bilong em, `Plis yu
mas kam bek.   
  2379                       Yu no tokim mi taim yu putim kapul na em i paitim
susu bilong mi na mi krai i stap.'   
  2380                         
  2381                       Brata i bekim tok, `Yes mi bin askim yu planti
kwesten na yu no bekim.   
  2382                       Maski yu yet i ken stap na mi go lukim kandere
bilong mi.'   
  2383                         
  2384                       Kuta i go kamap long ples bilong kandere, na
wanpela yangpela man i tokim em, `Pren yu kam olsem wanem?'   
  2385                       Kuta i tokim em, `Mi kam lukim kandere bilong
mi.'   
  2386                         
  2387                       `Orait yu kam insait na bai yu sindaun long rum
bilong kandere bilong yu.'   
  2388                         
  2389                       Nau wanpela bikpela lapun man i kam na tok long
Kuta, `Mi no save lukim wanpela lip bilong diwai olsem tasol yu kam mekim
wanem long hia?'   
  2390                       Kuta i no gat tok, na em i pasim maus i stap.   
  2391                       Dispela lapun man kisim wanpela rop na em i pasim
Kuta long wanpela [p]os bilong haus.   
  2392                         
  2393                       Susa bilong em Paiyali i bihainim Kuta i kam na i
hait long gras klostu long haus we Kuta i stap long en.   
  2394                         
  2395                       Taim kandere bilong Kuta i kam lukim ol i pasim
em long rop i stap na em i kros na em i tokim ol, `Em i kandere bilong mi i no
pik na yupela i pasim em.'   
  2396                       Em i lusim rop na kilim tupela man na em i ranawe
long bus.   
  2397                         
  2398                       Ol i pasim Kuta gen na katim wanpela hap mit na
ai bilong Kuta na ol i wok long kaikai i stap.   
  2399                       Paiyali i harim ol i katim Kuta na em i wok long
krai i stap.   
  2400                       Em i ting i rong bilong mi yet.   
  2401                         
  2402                       Wanpela lapun meri i bin go kisim blut long mambu
na i kam bek gen long rot Paiyali i bin sindaun i stap.   
  2403                       Em i lukim em na tok, `Pikinini yu mekim wanem
ya?'   
  2404                         
  2405                       Paiyali i tok, `Mi susa bilong Kuta tasol ol i
kaikaim em pinis.'   
  2406                       Lapun meri i tok, `Orait, yu kam na mitupela i go
long haus bilong mi.'   
  2407                         
  2408                       Dispela lapun meri ya i mama bilong kandere
bilong Kuta.   
  2409                       Lapun meri i tok, `Pikinini, mi mama bilong
kandere bilong yu.'   
  2410                       Paiyali i harim dispela tok na em i amamas.   
  2411                         
  2412                       Long nait kandere i kam long haus bilong lapun
meri na em i tokim em, `Pikinini, wanpela kandere bilong yu i bihainim susa i
kam na i stap, yu mas kisim em i go long ples bilong em kwiktaim.'   
  2413                         
  2414                       Lapun meri i givim em mambu i gat blut na tokim
Paiyali, `Yu mas putim long kol ples, em i blut bilong Kuta.'   
  2415                         
  2416                       Orait kandere i kisim yangpela meri i go long
ples bilong em.   
  2417                         
  2418                       Taim Paiyali i kamap long ples bilong em pinis,
em i putim blut bilong Kuta long kolpela ples.   
  2419                       Nau Kuta i kamap olsem man gen.   
  2420                       Nau susa i amamas na i holim pas tru Kuta.   
  2421                         
  2422                       Orait, tupela i stap na bihain Kuta i maritim
wanpela meri na em i karim nambawan pikinini i stap.   
  2423                         
  2424                       Wanpela de meri wantaim susa i go long gaden na
Kuta i lukautim pikinini i stap.   
  2425                       Tupela meri i no kam kwik long haus na Kuta i
belhat liklik i stap.   
  2426                       Taim tupela meri i kam kamap long haus, Kuta i
tok kros long meri wantaim susa bilong em.   
  2427                         
  2428                       Nau susa bilong em i tok long Kuta, `Klostu ol i
kaikaim yu pinis, tasol mi karim blut i kam na yu stap tasol, yu kros long mi
ha?'   
  2429                         
  2430                       Kuta i harim tok bilong susa na em i kamap olsem
win.   
  2431                       Ol i no inap lukim em moa.   
  2432                         
  2433                       Tupela meri i sori i stap na tupela i kamap olsem
pisin.   
  2434                       Pikinini tu i kam kamap olsem liklik pisin na wok
long painim papa bilong em long gaden nabaut.   
  2435           105     1974     Long wanpela ples i klostu long nambis Sikau
na Dok i stap.   
  2436                       Wanpela taim Sikau i kirap i go long bus na
painim ol pikinini bilong kapiak.   
  2437                       Em i kisim i go long haus na em i kukim na i
kaikai i stap.   
  2438                         
  2439                       Nau Dok i kamap na em i askim Sikau, `Poroman yu
kaikai wanem samting tru?'   
  2440                       Sikau i tok, `Mi kaikai pikinini bilong kapiak.' 
 
  2441                       Dok i askim Sikau, `Inap long mi traim wanpela?' 
 
  2442                       Sikau i kirap na i givim em wanpela.   
  2443                       Man Dok i kaikai na em i swit tru.   
  2444                         
  2445                       Dok i askim Sikau em i kisim we, na Sikau i tok
em i kisim long bus.   
  2446                       Bihain Dok i go long bus na painim pikinini
kapiak i kam na i kukim i stap.   
  2447                       Dok i askim Sikau bai em i rausim skin olsem
wanem na kaikai?   
  2448                         
  2449                       Sikau i tok, `Mi rapim long bros bilong mi na mi
rausim skin.'   
  2450                       Dok i kirap rapim long bros bilong em na skin
bilong Dok i kamaut olgeta.   
  2451                       Sikau i no sori tru long poroman bilong em, em i
tok sapos em i pen yu mas rapim strong moa no ken pret.   
  2452                       Dok i rapim [g]en na skin i kamaut olgeta.   
  2453                         
  2454                       Tarangu Dok i pilim pen tru na em i tingting bai
em i bekim olsem wanem?   
  2455                       Wanpela de Dok i tokim Sikau, `Poroman yu kam na
mitupela i go painim pis long solwara.   
  2456                       Nau em i gutpela taim tru long painim pis.'   
  2457                       Tupela i go kamap long nambis na kisim kanu na
pul i go aut long solwara.   
  2458                         
  2459                       Tupela i pul i go nau Dok i lukim wanpela kramsel
na em i kisim na kaikai.   
  2460                       Sikau i lukim na i tok, `Yu kaikai wanem?'   
  2461                       Dok i tokim em, `Mi kaikai kramsel.'   
  2462                       Sikau i tokim Dok, `Sapos yu lukim wanpela gen
bai mi go daun k[i]sim.'   
  2463                         
  2464                       Dok i lukim wanpela kramsel na em i tokim Sikau i
go daun na kisim.   
  2465                       Sikau i tok, `Bai mi kisim olsem wanem?'   
  2466                       Dok i tokim em, `Taim yu lukim kramsel i op i
stap, yu su[b]im han bilong yu i go insait na pulim em i kam ausait.'   
  2467                         
  2468                       Sikau i go daun long solwara na su[b]im tupela
han bilong em i go insait long maus bilong kramsel.   
  2469                       Nau kramsel i pasim maus bilong em na katim
tupela han bilong em .   
  2470                       Dok i giamanim Sikau na Sikau i lusim tupela han
bilong em pinis.   
  2471                       Nau sikau i gat tupela sotpela han tasol.   
  2472           106     1974     Bipo tru long taim bilong ol tumbuna yet,
tupela bratasusa i stap long wanpela ples ol i kolim Semin [Mendi Pipel, Saut
Hailans Provins].   
  2473                       Nem bilong man em i Hil na nem bilong meri em i
Naowe.   
  2474                         
  2475                       Wanpela de Hil i tokim susa bilong em, `Mi laik
go lukautim sampela kapul long bus.'   
  2476                       Nau susa i kirap i redim sampela kaukau pinis
pulmapim long bilum na givim em.   
  2477                         
  2478                       Orait, Hil i kirap i go kamap long bikbus tru na
lukim wanpela bikpela diwai i stap.   
  2479                       Em i go kamap long as bilong diwai na lukim
wanpela bikpela hul i stap.   
  2480                       Em i putim daun ol samting bilong em na su[b]im
han bilong em go long hul.   
  2481                       Man, wanpela bikpela kapul i stap insait na
kaikaim han bilong em na i no inap long pulim i kam ausait.   
  2482                       Kol win tu i ba[g]arapim em na i wet.   
  2483                         
  2484                       Wanpela dok i kamap nem bilong em Kanmap.   
  2485                       Dok i askim em, `Pren yu mekim wanem long as
bilong diwai?'   
  2486                       Hil i tok, `Pren wanpela kapul i bin kaikaim han
bilong mi na mi no inap long pulim i kam ausait.'   
  2487                         
  2488                       Nau dok i go insait long hul bilong diwai na
kilim dispela kapul na i pulim i kam ausait.   
  2489                       Man hia i amamas nogut tru long dok.   
  2490                         
  2491                       Dok i tok, `Bai yu mekim wanem long dispela
kapul?'   
  2492                       Man i tok, `Pren mi kam long lukautim dispela
samting tasol.'   
  2493                       Sapos yu helpim mi long kilim 20-pela kapul long
dispela de tasol bai mi kisim yu go long haus bilong mi na givim yu gutpela
kaikai bilong gaden.   
  2494                         
  2495                       Dok i harim gutpela tok bilong Hil na i go long
dispela de.   
  2496                       Nau dok i tokim Hil, `Pren mi no laik ol arapela
kaikai.   
  2497                       Mi laikim kaukau tasol.'   
  2498                         
  2499                       Hil i tokim dok, `Yes bai yu lukim.   
  2500                       Susa bilong mi bai i save kukim ol switpela
kaukau.'   
  2501                         
  2502                       Ol i mumuim olgeta kapul long haus na kukim
kaukau bilong dok long paia.   
  2503                       Tupela bratasusa i kaikai kapul na givim kaukau
long dok na dok i pinisim tru kaikaim kaukau.   
  2504                         
  2505                       Nau dok i pren tru wantaim Hil na helpim em long
kilim kapul.   
  2506                       Nau tu yumi lukim pasin bilong dok i no save
lusim ol.   
  2507           107     1975     Bipo tru i gat tupela lapun manmeri i stap
long wanpela ples.   
  2508                       Tupela i gat wanpela pikinini man nem bilong em
Pembu.   
  2509                         
  2510                       Pembu i no save slip wantaim papamama long haus. 
 
  2511                       Em i save slip long bus na kilim ol kapul na
pisin, na em i save kisim i kam long tupela lapun.   
  2512                         
  2513                       Wanpela de Pembu i kam long haus na i harim
planti man i toktok long haus, na askim ol, `Husat man i kam i stap?'   
  2514                       Em i go insait na em i lukim wanpela bikpela man
i kam i stap.   
  2515                       Pembu i tok, `Papa wanem taim yu kam?'   
  2516                         
  2517                       Dispela bikpela man i tok, `Plis gutpela man,
wanpela man long ples i kisim spia long hat bilong em na i no gat man i ken
rausim spia.   
  2518                       Tasol mi harim yu save tru long katim man na
rausim spia na mi kam kisim yu.'   
  2519                         
  2520                       Tupela papamama bilong em i harim na i no laik
tru long Pembu i go wantaim dispela man.   
  2521                       Tasol Pembu i strong tumas long go.   
  2522                       Dispela bikpela man i amamas, em i ting bai em i
kaikaim Pembu, long wanem em i gat planti abus.   
  2523                         
  2524                       Nau Pembu i bilas gut na putim sampela kangal
bilong pisin long het bilong em na go wantaim dispela bikpela man.   
  2525                         
  2526                       Tupela i go kamap long wanpela ples i gat bikpela
banis bilong ol man i stap long kaikai man i stap insait bilong kilim na
kaikai.   
  2527                         
  2528                       Ol lain bilong dispela man i gat retpela skin na
em tasol i gat braunpela skin.   
  2529                       Nau Pembu i go insait long haus we ol arapela man
na meri i stap bilong kaikai.   
  2530                       Ol manmeri i lukim Pembu na ol i sori long em.   
  2531                         
  2532                       [Pembu] i tok, `Em i kisim yupela i kam olsem
wanem?'   
  2533                       Ol i tok, `Em i kisim mipela i kam olsem em i
kisim yu i kam.'   
  2534                       Pembu i tokim ol, `Yupela i no ken wari.'   
  2535                         
  2536                       Ol i slip, na long biknait Pembu i mekim wanpela
driman na lapun meri i tokim em olsem, `Yu kisim tripela pisin gras na putim
long het bilong yu.   
  2537                       Wanpela yu putim long as bilong yu na tupela yu
putim long tupela han bilong yu, na yu traim flai.'   
  2538                       Em i traim flai na man, em i ken flai olsem
pisin.   
  2539                         
  2540                       Em i kirapim ol manmeri na givim tripela tripela
gras pisin long ol.   
  2541                       Ol i brukim haus na flai bilong Pembu, na em i
salim ol i go bek long ples bilong ol.   
  2542                       Ol manmeri i amamas na tok em i gutpela man tru. 
 
  2543                         
  2544                       Ol pipel i harim dispela stori na ol i save pret
tru long ol man i gat retskin.   
  2545                       Taim ol waitman i kam nambawan taim long ol
Hailans ol i pret nogut.   
  2546                       Nating ol waitman i save kaikai man.   
  2547           108     1975     Long wanpela taim, wanpela man i stap.   
  2548                       Nem bilong em Ikisakalimbu.   
  2549                       Long dispela taim i gat naispela tupela meri i
stap.   
  2550                       Planti yangpela man i laikim tupela, na oltaim ol
i save i go pulap long haus bilong tupela long kirapim singsing meri wantaim
tupela.   
  2551                         
  2552                       Ikisakalimbu i gat wanpela bikpela graun tru.   
  2553                       Nau wanpela tewelman tu i gat wanpela bikpela
ston.   
  2554                       Dispela man wantaim tewelman tupela i save
poroman gut tru i stap.   
  2555                         
  2556                       Wanpela taim planti yangpela man na tewelman tu
ol i go singsing meri wantaim tupela yangpela meri.   
  2557                       Olgeta yangpela man i go singsing long tupela
meri.   
  2558                       Tasol taim tewelman i laik singsing long tupela
na tupela meri i spet long pes bilong em na tokim tewelman olsem, `Husat i
laik singsing wantaim yu?'   
  2559                       Tri taim gen tupela meri i no laik singsing
wantaim em, na tewelman i sem na i go long haus bilong em.   
  2560                         
  2561                       Wanpela nait tewelman i redim wanpela bet na
karim i go long haus bilong tupela meri.   
  2562                       Long biknait tru tewelman i karim tupela meri i
go long haus bilong Ikisakalimbu na putim tupela long arere tru long haus.   
  2563                       Long moningtaim tru tupela i kirap na lukim
dispela haus i no bilong tupela na tupela i toktok planti tru i stap.   
  2564                         
  2565                       Papa bilong haus i kam na tok, `Husat i stap long
haus bilong mi?'   
  2566                       Tupela i tok, `Mitupela i no save husat i bringim
mitupela long haus bilong yu.'   
  2567                         
  2568                       Man i tok, `Orait yutupela i wet na mi kilim
wanpela pik long yutupela.'   
  2569                       Em i kilim wanpela pik na mumuim pinis givim
tupela long karim i go.   
  2570                         
  2571                       Tasol long nait tewelman i ronim dispela ples
long ol bikpela ston na tupela meri i no inap go long haus bilong tupela na
kam bek long haus bilong Ikisakalimbu.   
  2572                         
  2573                       Man i tokim tupela, `Bilong wanem yutupela i kam
bek?'   
  2574                       Tupela i tok, `Olgeta hap i pas long ston na
mitupela i no inap long go.'   
  2575                       Man i tok, `Sori tumas mi no inap long mekim
wanpela samting long helpim yutupela.'   
  2576                         
  2577                       Tupela meri i tingting planti na i tok, `Maski
mitupela i no man na tingting long go bek long ples bilong mitupela.   
  2578                       Maski mitupela i ken stap hia.'   
  2579                       Nau yangpela man hia i maritim tupela meri
wantaim.   
  2580                       Tupela i karim tupela pikinini man.   
  2581                       Nem bilong tupela Waimba-Pembe [waimba i min
`karuka' na pemb  i min `gras' (Lang, 1973: 84, 110)] na Yambarani.   
  2582                       Namba tri pikinini em i kolim Waimn-Kungu [k ngu
i min `diwai', `rop' or `kil' (Lang, 1973: 48-49)].   
  2583                         
  2584                       Nau Tsak Veli i gat tripela bikpela lain man tru
i pulap i stap ol i kisim nem long 3-pela tumbuna bilong ol stret.   
  2585                       Olsem yu lukim tewel i helpim [Ikisakalimbu] long
kamapim bikpela lain man insait long Tsak long Enga Distrik [Provins, Enga
Pipel].   
  2586           109     1975     Long bipo, bipo tru long taim bilong
tumbuna.   
  2587                       Long wanpela ples insait long Simbu Distrik
[Provins] ol i kolim Sinasina i gat wanpela lapun man i stap [Sinasina Pipel].
  
  2588                       Em i gat meri wantaim tupela pikinini.   
  2589                       Wanpela i boi na narapela i meri.   
  2590                       Nem bilong boi em Dumun na meri Okenel.   
  2591                         
  2592                       Long wanpela taim sik mun i kisim Okenel.   
  2593                       Olsem na Okenel i stap insait long haus tasol, na
i go inap tupela o tripela wik.   
  2594                       Long pasin bilong tumbuna, meri i kisim sik mun i
stap olsem na taim em i laik i kam ausait ol papamama na lain bilong em mas
kukim kaikai na wokim liklik pati bilong meri.   
  2595                       Tu taim meri i kamaut o sik mun bilong em i
pinis, em i ken i go na stat singsing na slip wantaim yangpela boi long haus
meri.   
  2596                         
  2597                       Olsem na taim brata bilong em Dumun i harim
dispela tok em i kisim banara wantaim spia bilong em wantaim sampela nupela
kaukau na i stat long wokabaut i go long bikbus long taim ol pipel i kukim
kaikai bilong susa bilong em.   
  2598                         
  2599                       Bihain long wanpela longpela wokabaut, Dumun i
kamap long wanpela bikpela maunten klostu long bikbus, na taim em i lukim
olsem bai tudak, em i stat long brukim paiawut bilong kukim kaukau bilong em. 
 
  2600                       Taim em i brukim han bilong wanpela diwai,
wanpela samting i pairap na ai bilong Dumun i raun na em i pundaun long graun
hap indai.   
  2601                         
  2602                       Bihain em i harim olsem nek bilong man na em i
kirap isi isi na lukim wanpela gutpela meri tru, man i no save lukim insait
long Sinasina.   
  2603                       Nau meri hia i askim Dumun long karim bilum
kaukau bilong em.   
  2604                       Tasol Dumun i no laik.   
  2605                       Tasol tewelmeri i wok long askim em yet, olsem na
Dumun i pret na em i karim bilum i go.   
  2606                         
  2607                       Tasol taim tupela i wokabaut, tewelmeri i wok
long tromoi kaukau wan wan i go long bikbus.   
  2608                       Na taim kaukau i pinis, em i tromoi bilum i go.   
  2609                       Na bihain em i askim Dumun long karim banara
wantaim spia.   
  2610                       Taim Dumun i larim em i karim, tewelmeri hia em i
tromoi i go long bikbus.   
  2611                       Dumun i kros nogut tru, tasol em i no save meri i
kam we olsem na tupela i go insait moa long bikbus.   
  2612                         
  2613                       Klostu i laik nait tupela i kamap long as bilong
wanpela kain diwai mipela i kolim Karuka.   
  2614                       Karuka hia i narapela kain i gat longpela stik
bilong em na i gat strongpela pikinini tu.   
  2615                       Na long as bilong diwai hia i gat gutpela
pikinini prut long en.   
  2616                       Welmeri hia i tokim Dumun long kisim tupela prut.
  
  2617                       Na taim em i brukim, diwai i pundaun na i op na
tupela i wokabaut i go insait.   
  2618                       Nau tupela i stat kaikai ol kaikai welmeri i bin
kukim pinis.   
  2619                       Tupela i bin stap long diwai hia em i ples bilong
tewelmeri inap sampela mun i go pinis.   
  2620                       Na long ples bilong boi.   
  2621                         
  2622                       Tasol long ples bilong Dumun, susa bilong em
Okenel i kamaut pinis na ol lain bilong em i lusim tingting pinis long Dumun. 
 
  2623                         
  2624                       Long wanpela moning, boi na welmeri i kamap long
ples bilong Dumun.   
  2625                       Ol man, meri na pikinini i lukim Dumun na kirap
nogut tru.   
  2626                       Ol i ting em i dai pinis.   
  2627                       Olgeta man, meri na pikinini insait long ples i
kaikai pik.   
  2628                         
  2629                       Tasol tupela i no bilip long wanpela sanguma
meri.   
  2630                       Olsem na sanguma meri hia wok long lukluk strong
tru long tewelmeri.   
  2631                       Na tewelmeri hia i lukim em, na taim em i laik
katim sampela pik, em i laik katim han bilong en ya.   
  2632                       Welmeri hia i guria na pret wantaim, olsem na em
i katim na popaia long katim pik.   
  2633                       Em i katim pinga long han bilong em ya, na blut i
ran olsem wara stret.   
  2634                         
  2635                       Nau tewelmeri hia i sanap tingting tumas na
tingting bilong em i [p]aul tru.   
  2636                       Na em i stat long ran i go pas, tasol Dumun i
sori nogut tru na i wok long bihainim blut na ran i go bihain.   
  2637                       Taim Dumun i kamap bek long ples, em i tokim ol
man long ples.   
  2638                       Nau ol i kolim abus hia long tokples noko.   
  2639                       Mining bilong em olsem, `ol man i no save meri
hia i kam long wanem ples.'   
  2640                         
  2641                       Na wanpela diwai karuka hia ol kolim dumun.   
  2642                       Na tu long dispela ples long wanpela taim i gat
planti long ol dispela karuka dumun.   
  2643                       Olsem na tu, tude i gat wanpela ples insait long
dispela liklik ples nem bilong em Dumun.   
  2644           110     1975     Bipo tru ol muruk i save waswas long
raunwara.   
  2645                       Na olgeta muruk i lusim sket bilong ol na i go
daun long raunwara.   
  2646                       Na wanpela man i hait i stap na i lukim ol i
lusim olgeta sket bilong ol.   
  2647                         
  2648                       Narapela muruk em i no laikim na bihain em i
lukim wanpela muruk i gutpela moa long em.   
  2649                       Nau em i kisim sket bilong em na i go haitim.   
  2650                       Taim olgeta muruk i pinis waswas, ol i go kisim
sket bilong ol.   
  2651                       Taim ol muruk i putim sket bilong ol, meri ya em
i no putim sket.   
  2652                       Em i wok long lukluk na painim.   
  2653                       Tasol em i no painim.   
  2654                         
  2655                       Bihain man ya i kamap i kam long meri muruk na em
i kisim em i go long ples bilong em na em i maritim em.   
  2656                       Na meri muruk i karim tupela pikinini man na i
olsem man tru.   
  2657                         
  2658                       Taim tupela pikinini i hangre, tupela i tokim
mama olsem.   
  2659                       `Taim yu kukim het bilong yam na mitupela i
kaikai pinis bai mitupela i tokim we papa i haitim sket bilong yu.'   
  2660                         
  2661                       Taim pikinini i tok olsem, bel bilong mama muruk
i orait.   
  2662                       Nau em i kukim het bilong yam na givim long
tupela, na tupela i soim purpur bilong mama muruk bipo papa i haitim.   
  2663                         
  2664                       Na mama muruk i putim na em i kamap olsem muruk
na traim tupela pikinini.   
  2665                       Bihain em i putim bek long sem ples.   
  2666                       Na bihain papa i paitim em na mama muruk i belhat
na putim sket bilong em na ranawe i go long bus na i wel i stap long bus.   
  2667                         
  2668                       Narapela taim mama muruk i kam na kisim pikinini
i go wantaim em.   
  2669                       Nau tupela i go na i stap aninit long diwai na
tupela i slip indai.   
  2670                       Na mama muruk i danis na ol bilas i kamap na ol
kain kaikai.   
  2671                         
  2672                       Na tupela pikinini i kirap na askim em, `Yumi
stap long wanem ples?'   
  2673                       Na mama muruk i tok, `Sapos yutupela i hangre, i
gat banana i stap.   
  2674                       Yutupela i ken kaikai banana na makim ples bilong
ol long dispela hap.'   
  2675                         
  2676                       Na taim ol i stap hia mama i go daun long ples
bilong ol muruk long tais.   
  2677                       Na mama i kam na tok, `Yutupela i mas mekim spia
na kilim muruk na yumi kaikai.'   
  2678                       Mama i trikim tupela pikinini na tupela i go daun
na lukim mama muruk i tanim olsem muruk.   
  2679                       Na bikpela brata i tok, `Mi save em i mama.'   
  2680                         
  2681                       Taim tupela i slip, mama i tokim tupela,
`Yutupela sutim mi.   
  2682                       Mi bilong yutupela.   
  2683                       Yutupela i mas wokim banis raun long mi.'   
  2684                         
  2685                       Na long moningtaim tupela i go daun long wara na
mekim banis raun long em.   
  2686                       Na tupela i mekim banis pinis na mama, i sting.   
  2687                       Na ol kain kain kaikai i kamap long mama muruk.   
  2688                       Na ol man i kam na kisim ol dispela kaikai na
sampela ol i kaikai na sampela ol i planim.   
  2689           111     1975     Long wanpela ples long hap bilong san i
kamap i gat ol man i stap.   
  2690                       Na wanpela lapun meri na wanpela pikinini meri tu
i stap.   
  2691                         
  2692                       Bihain dispela yangpela meri hia i marit long
wanpela man, na tupela i gat tripela pikinini: tupela meri na wanpela pikinini
man.   
  2693                       Dispela man wantaim meri bilong em i hatwok tru
long planim bikpela gaden taro na kaukau.   
  2694                         
  2695                       Ol i stap liklik taim moa na mama bilong meri i
dai.   
  2696                       Na tewel bilong dispela lapun i tanim olsem pik,
i kam kaikai olgeta taro na kaukau long gaden bilong ol.   
  2697                       Na papa i tok, `Wanem samting i kaikai na pinisim
ol taro na kaukau bilong yumi long gaden?   
  2698                       Mobeta mi was na lukim pastaim.'   
  2699                         
  2700                       Long wanpela de nau man ya i go was i stap long
gaden, na dispela pik i kamap.   
  2701                       Na em i kilim indai dispela pik na karim i go
long ples.   
  2702                         
  2703                       Ol i katim dispela pik na tilim long olgeta man
bilong ples, na ol i kaikai na amamas tru.   
  2704                       Tasol man ya i givim het bilong pik long meri
bilong em long kukim bilong ol long kaikai.   
  2705                         
  2706                       Tasol meri ya i laik lukluk i go insait long
sospen na lukim pes bilong lapun mama bilong em i bin dai bipo.   
  2707                         
  2708                       Kwiktaim tumas tewel bilong lapun mama i mekim
meri hia i kamap snek.   
  2709                       Bihain mama hia i tanim olsem snek, em i wokabaut
antap long diwai, na tripela pikinini i krai na wokabaut long graun.   
  2710                       Ol i krai i go na mama snek i tokim ol, `Yupela i
go bek long ples.'   
  2711                         
  2712                       Tasol ol i tok, `Mama, yumi stap gut.   
  2713                       Tasol yu mekim dispela pasin i no stret long
lusim mipela.'   
  2714                         
  2715                       Na mama i bekim tok olsem, `Yumi stap gut tasol
papa bilong yupela i kilim tumbuna bilong yupela i dai.   
  2716                       Olsem na tewel bilong tumbuna i mekim mi i kamap
snek.   
  2717                         
  2718                       Em i tok olsem pinis na i go insait long wanpela
hul bilong ston.   
  2719                       Tripela pikinini hia i longlong long i go bek
long ples.   
  2720                       Olsem na ol i go kamap long wanpela arapela ples
na ol man bilong dispela ples i kisim ol na i stap wantaim ol.   
  2721                         
  2722                       Nau yumi ken lukim nambis i gat planti snek i
stap, em as long dispela meri tasol.   
  2723           112     1975     Wanpela maunten i stap nem bilong em Ambra
[Hagen Pipel, Wes Hailans Provins].   
  2724                       Long dispela maunten wanpela pisin i stap.   
  2725                       Nem bilong dispela pisin em Ambra Mininga.   
  2726                       Dispela pisin i laik wokim haus na em i go long
bus na painim rop long wokim haus.   
  2727                       Taim em i wokabaut yet long bus, bikpela ren i
kamdaun na bagarapim pisin.   
  2728                         
  2729                       Orait, nau bikpela pisin muruk i save kaikai prut
bilong diwai, i kamap long liklik pisin.   
  2730                       Muruk i ting, em i prut bilong wanpela diwai, na
em i kaikaim liklik pisin na daunim em pinis.   
  2731                       Orait, muruk i go nau.   
  2732                         
  2733                       Tasol liklik pisin i no indai, em i stap laip yet
long bel bilong muruk.   
  2734                       Long moningtaim muruk i pekpek, na liklik pisin i
kamap laip gen.   
  2735                         
  2736                       Orait, liklik pisin i wok long tanim tanim i
stap, na san i hatim em na gras bilong em i kamap stret gen.   
  2737                       Orait, liklik pisin i painim rop na i go long
haus bilong em.   
  2738                         
  2739                       Taim liklik pisin i wokim bikpela haus pinis, em
i singautim olgeta pisin na kapul.   
  2740                       Liklik pisin i save wokim spia na banara na em i
tok, `Mi wokim haus pinis na mekim bikpela kaikai.   
  2741                       Nau yupela olgeta bikpela pisin na kapul, yupela
i kam long kaikai.'   
  2742                         
  2743                       Olgeta pisin o kumul na olgeta kapul na rat,
olgeta i kam bung na kisim kunai i kam long bikpela haus bilong liklik pisin. 
 
  2744                       Long apinun nau, liklik pisin i tok bikmaus i
spik, `Mi liklik pisin i no gat nem bilong mi.   
  2745                       Tasol yupela ol bikpela kumul na muruk o ol
arapela pisin na kapul, yupela i wantok bilong mi.   
  2746                       Tasol yupela i no save long mi, long wanem, bikos
papa i putim yupela ol bikpela long bus na papa i putim mi long kunai.   
  2747                       Na olsem wanem yupela i no save long mi?'   
  2748                         
  2749                       Em i tok olsem na tilim kaikai.   
  2750                       Ol pisin bilong kunai i kisim save pinis, tasol
ol kumul bilong bus na ol kapul ol i no save long dispela tok bokis, na mining
bilong en [en i min] i no klia long ol.   
  2751                         
  2752                       Ol i pilim tasol liklik pisin i bin wokim bikpela
haus hia na em i givim dispela tok.   
  2753                       Ol i pilim olsem na kisim kaikai, na kaikai i
stap.   
  2754                       Tasol liklik pisin i tingting yet na mekim
dispela tok long kilim bikpela muruk.   
  2755                         
  2756                       Orait, liklik pisin i liptimapim spia bilong em
na kilim dispela bikpela muruk.   
  2757                       Nau ol i kirap nogut na larim kaikai i stap na
ranawe    larim olgeta samting bilong ol, ol i karim i kam wantaim na
ranawe.   
  2758                         
  2759                       Olsem na nau olgeta kumul na muruk o kapul i no i
stap long kunai.   
  2760                       Nogat.   
  2761                       Long wanem, ol i pret nogut tru na i go pinis.   
  2762           113     1975     Bipo long taim bilong ol tumbuna, ol man i
bin stap long wanpela ailan ol i kolim Adwi [Pilelo Ailan, Wes Nu Briten
Provins, Arawe Pipel].   
  2763                         
  2764                       Long wanpela de olgeta yangpela meri ol i toktok
wantaim olsem, `Long nait bai yumi olgeta i go bombom long rip.'   
  2765                       Long dispela taim tu i bin gat draiwara long
nait.   
  2766                         
  2767                       Orait, long apinun nau olgeta meri i go kisim nau
bombom bilong kokonas.   
  2768                       Taim ol i go nau, tupela susa i go wokabaut long
narapela hap yet.   
  2769                       Taim tupela i go, ol i kisim wanpela yelopela
kokonas, ol i lukim i gat planti bombom long en na ol i kisim.   
  2770                       Dispela kokonas i bilong wanpela masalai, nem
bilong em Kaigon.   
  2771                       Tupela i kisim bombom pinis, na ol i go bek long
ples bilong kisim naip wantaim basket.   
  2772                         
  2773                       Long nait nau olgeta meri ol i go nau long
bombom.   
  2774                       Olgeta meri ol i bombom i go pas, na tupela susa
hia ol i bombom i kam bihain.   
  2775                       Taim ol i bombom, ol narapela meri ol i hariap
tasol long bombom i go.   
  2776                         
  2777                       Tasol tupela nogat.   
  2778                       Tupela i wok long bombom na wokabaut isi tasol
bihainim ol narapela meri.   
  2779                       I no longtaim nau, bikpela tudak i pasim ai
bilong tupela.   
  2780                       Taim tupela i wokabaut, dispela rip i wok long
surik i go ausait wantaim tupela.   
  2781                         
  2782                       Bihain nau bombom bilong tupela i pinis.   
  2783                       Tupela i no inap long lukim wanpela hap ples moa,
bikos ai bilong tupela i tudak long dispela bombom bilong yelopela kokonas
bilong masalai Kaigo.   
  2784                       Orait, tupela i sanap tasol long rip inap long
haiwara i kam antap.   
  2785                       Na tupela i go insait long solwara nau long
dispela rip, na tupela i tanim nau na i kamap ston.   
  2786                         
  2787                       Sapos yu laik lukim, yu go tasol long Ailan Adwi
klostu tasol long Ailan Pilio [Pilelo], Kandrian, Wes Nu Briten Distrik
[Provins].   
  2788           114     1975     Wanpela man, nem bilong en Korakan, em i gat
bikpela ples karuka bilong em long bus tru.   
  2789                       Nau long taim karuka i karim prut, i gat planti
karuka prut bilong en tu.   
  2790                         
  2791                       Taim bilong kaikai i kamap na em i go long bus
bilong em na em i laik katim karuka.   
  2792                       Em i bin katim sampela pinis na em i kilim
tripela kapul.   
  2793                         
  2794                       Em i kam bek long haus bilong em na brukim
paiawut na kukim ston na kukim karuka na mumuim kapul.   
  2795                       Taim ol i tan pinis em i tekeweim na wok long
kaikai kapul na karuka.   
  2796                       Bel bilong em i tait tru long kaikai na em i slip
i stap.   
  2797                         
  2798                       Long nait tru tupela tewel i kamap long man i
slip.   
  2799                       Man i opim ai isi na lukluk long tupela tewel man
na pasim ai isi na slip.   
  2800                       Em i bin putim akis ston bilong em bipo olsem het
pilo na holim handel na slip.   
  2801                       Na tupela tewel i lukim em na tupela yet i toktok
i spik, `Olaman, wanpela man i dai pinis.'   
  2802                         
  2803                       Nau tupela i smelim maus bilong em, na man i
trautim win i kam ausait na tewel i smelim.   
  2804                       Nau ol i tok, `Olaman em i sting pinis ya.'   
  2805                         
  2806                       Narapela em i smelim as bilong man na man hia i
slekim bel na smel i kamap long as bilong em, em smel nogut tru.   
  2807                       Na tewel i tok, `Aa, longtaim em i sting pinis.' 
 
  2808                         
  2809                       Nau wantu tupela i wokim wanpela bet na putim
olgeta samting bilong man na karim em i go long ples stret bilong man.   
  2810                       Tasol wanpela i lukim mak bilong akis bilong em
na i tok olsem, `Hia, lukim, em i holim handel bilong akis!'   
  2811                         
  2812                       Narapela i tok, `Maski, yu go.   
  2813                       Yu giaman.   
  2814                       Man i sting na em i dai pinis.'   
  2815                         
  2816                       Nau tupela i karim em i kam klostu long haus
bilong man na long wanpela maunten i antap liklik long haus bilong em.   
  2817                       Tupela tewel i pret tru, nogut, ol man i kilim
tupela.   
  2818                         
  2819                       Long dispela maunten stret man hia i kisim akis
isi na apim antap na givim stret long tewel i karim long lek bilong em.   
  2820                       Na yau bilong dispela tewel i bruk pinis.   
  2821                         
  2822                       Na tupela tewel wantaim i ranawe nogut tru.   
  2823                       Na tupela i tok, `Sapos wanpela man i dai long
bus, larim em i sting na mitupela i no ken pren wantaim ol man.'   
  2824                         
  2825                       Em tok promis bilong tupela i opim hul long
wanpela maunten ston na i gat bikpela hul i stap.   
  2826                       Dispela samting i kamap long ples bilong mi
stret.   
  2827           115     1975     Bipo wanpela man i stap i no gat meri bilong
em.   
  2828                       Nem bilong em Samb.   
  2829                       Em tasol i stap long Ples Papyuk [Papayuku Viles,
Enga Provins, Enga Pipel].   
  2830                       Em i wokim wanpela haus man na slip long en.   
  2831                         
  2832                       Wanpela taim em i go long longwe ples.   
  2833                       Em i go na long apinun em i kamap long wanpela
ples planti meri i stap long en.   
  2834                       Ol i laik wokim gaden.   
  2835                       Em i lukim ples i no gat wanpela man.   
  2836                       Ol meri tasol i wokim gaden.   
  2837                       Em i hait i stap na lukluk stil long ol.   
  2838                         
  2839                       Klostu tudak ol meri i kisim ol samting bilong ol
i go long haus bilong ol.   
  2840                       Man hia i go isi bihainim ol.   
  2841                       Ol i go insait long wanpela haus, na man i hait i
stap ausait.   
  2842                       Ol meri i toktok na lap na sindaun kaikai insait
long haus.   
  2843                         
  2844                       Nait i kamap pinis na ol i go long ples ol i save
slip pinis, orait nau man i opim dua isi na em i go insait.   
  2845                       Em i go insait tru long rum ol meri i slip long
en, na em i wok long painim ol.   
  2846                       Tasol ol i no slip stret long bet.   
  2847                       Nogat.   
  2848                       Ol i hait insait long wanpela bikpela mambu.   
  2849                       Olgeta i slip long dispela wanpela mambu tasol.   
  2850                         
  2851                       Nau man i karim mambu i go ausait.   
  2852                       Em i karim i go long nait olgeta, na klostu
tulait, em i kamap long ples bilong em.   
  2853                       Em i karim mambu i go insait long haus bilong man
bilong em na i putim i stap antap long bet bilong em.   
  2854                         
  2855                       Klostu tulait i bruk, nau wanpela tewel i kirapim
tok long wanpela meri i slip, `Mangapuwan, yu kirap i go.'   
  2856                       Tewel i tok olsem na meri i kirap i go ausait.   
  2857                       Bihain wan wan meri i kam ausait na ol i toktok. 
 
  2858                         
  2859                       Nau man i kirap na askim ol meri, `Yupela i
husat?'   
  2860                       Ol meri tu i askim em, `Yu husat?'   
  2861                       Na man hia i tok gen, `Yupela meri, husat i
bringim yupela i kam long haus man bilong mi?'   
  2862                         
  2863                       Nau ol i pret na ol i pasim maus bilong ol.   
  2864                       Tru, ol i lukim dispela haus i no haus bilong ol.
  
  2865                       `Mipela i kamap long haus bilong man olsem
wanem?'   
  2866                         
  2867                       Ol i kisim sem nau.   
  2868                       Ol i laik go bek long haus meri bilong ol yet,
tasol ol i no save stret long rot i go long en.   
  2869                       Ol i longlong na i hambak long haus bilong man.   
  2870                         
  2871                       Dispela man nau i maritim olgeta meri wantaim.   
  2872                       Namba wan pikinini i kamap ol i kolim Sambe
[S mb  (Lang, 1973: 214)]; namba tu ol i kolim Kunalin [Kun lini em i nem
bilong lain (Lang, 1973: 215).] na namba tri ol i kolim Lyein.   
  2873                       Em i histori [stori bilong ol man] bilong ol
tumbuna bilong mi i stap long Lagaip sab-Distrik.   
  2874           116     1975     Wanpela meri i bin i stap klostu long
Maunten Mungaol.   
  2875                       Em i bilong bipo tru, i no nau.   
  2876                       Dispela taim i no gat wanpela manmeri long
dispela hap.   
  2877                       Dispela meri, em tasol i sindaun.   
  2878                       Haus na gaden bilong em i klostu long dispela
maunten tasol, i no longwe.   
  2879                         
  2880                       Nau wanpela taim bikpela mama bilong san i kamap.
  
  2881                       Na dispela meri i wok i stap insait long gaden
bilong em, na wanpela samting i pairap insait long liklik bus klostu long
dispela gaden na meri i bin lukluk i go bek, na wanpela naispela yangpela man
i kamap.   
  2882                         
  2883                       Na dispela meri i pret nogut bikos em i no save
sindaun wantaim wanpela man.   
  2884                       Na em i no toktok, pasim maus, na lukluk tasol
long dispela man.   
  2885                       Na dispela man i kamap klostu moa long meri na
han bilong em i go insait long bilum bilong em na kisim liklik abus bilong
kapul i stap long bilum.   
  2886                         
  2887                       Em i kisim na givim long dispela meri na i tok,
`Meri, yu kaikai dispela abus na bihain bai yu gat bel.   
  2888                       Tasol mi bai inap kam bek gen long [faipela] de
bihain tasol.   
  2889                       Sapos yu painim wanpela pikinini, orait, bai yu
no ken givim susu long em.   
  2890                       Karim em i kam antap long het bilong dispela
Maunten Mungaol, na bai yu inap long painim wanpela haus man i stap antap long
het tru bilong dispela maunten ston.   
  2891                       Yu opim banis bilong dispela haus i go insait na
maski long opim dua stret.   
  2892                       Yu mas sanap arere long dispela haus.'   
  2893                         
  2894                       Em i tok olsem na em i go.   
  2895                       Bihain long [faipela] de, dispela meri i kisim
bel pinis na em i karim wanpela pikinini man.   
  2896                       Orait, dispela meri i bihainim tok bilong man na
karim pikinini i go antap long dispela maunten na painim dispela haus man.   
  2897                       Orait, na em i no givim susu long pikinini, em i
hangamapim em nating long arere bilong haus na wetim dispela man i stap.   
  2898                         
  2899                       Em i wet i go inap long belo na pikinini i krai
nogut tru.   
  2900                       Orait nau meri hia i pilim nogut na tingting
planti, `Olaman, longtaim mi wet i go na man i no kamap.   
  2901                       Tasol sapos mi wet moa, bai pikinini i dai.'   
  2902                         
  2903                       Em i ting olsem na givim susu long pikinini.   
  2904                       Dispela taim tasol man i kamap antap tru long
maunten.   
  2905                       Em i holim tupela botol wara long tupela han
wantaim.   
  2906                       Wanpela botol wara i ret na wanpela i wait.   
  2907                       Orait em i no kamdaun yet.   
  2908                       Em i stap antap tru long maunten na i singaut
strong tumas.   
  2909                       Na singaut planti taim moa olsem, `Laip bilong i
stap oltaim, laip bilong i stap oltaim,' planti taim moa.   
  2910                       Tasol bihain em i hatwok na singaut long laip i
pinis long dai.   
  2911                       Em i singaut olsem, na meri i tok, `Yesa.'   
  2912                         
  2913                       Orait, dispela man i kros nogut tru na em i
kapsaitim wara antap long dispela maunten ya na kamdaun nating na tok, `Meri,
yu givim susu pinis long pikinini, a?   
  2914                         
  2915                       `Mi bin tambuim yu pinis.   
  2916                       Tasol laik bilong yu yet, yu givim susu long
pikinini.   
  2917                       Orait, pikinini bilong yu bai em inap long kisim
taim nogut.   
  2918                       Na dispela em i rong bilong yu yet.'   
  2919                         
  2920                       Man i tok olsem long meri na em i kisim gutpela
strongpela banara i stap insait long haus na em i taitim na givim long meri
wantaim pikinini na skruim tok bilong em olsem, `Nau tasol mi laik mekim gut
long pikinini na mi kisim kaikai bilong em i kam, tasol rong bilong yu i givim
susu long em.   
  2921                         
  2922                       `Orait, bihain bai mi kam stretim tok wantaim
pikinini bilong em.   
  2923                       Tasol nau em i ken karim planti pen na kisim taim
nogut.'   
  2924                       Em i tok olsem na soim wanpela nupela gutpela
ples long meri.   
  2925                       Meri i lukim na planti moa gutpela pikinini ol i
pilai i stap long amamas wantaim na painim gutpela kaikai tasol i stap.   
  2926                         
  2927                       Na man i tok, `Sapos yu no bin bagarapim pikinini
bilong yu, mi i inap salim em i go namel long ol.   
  2928                       Tasol yu bagarapim em pinis na mi i go.   
  2929                       Bihain bai mi kam kisim em.'   
  2930                       Em i tok olsem na i go.   
  2931                       Dispela meri i no lukim em moa.   
  2932           117     1975     Dispela stori i kam long hap long
Finschhafen long Morobe Distrik [Provins].   
  2933                       Zacqarac em wanpela man bilong o[l] lain Mape
Pipel.   
  2934                         
  2935                       Wanpela moningtaim Zacqarac i kirap long hap nait
yet.   
  2936                       Hariap tasol em stretim banara na spia bilong em.
  
  2937                       Dispela de bai em i go painim abus na ol kain
pisin.   
  2938                       Meri bilong em i kukim sampela taro long paia na
em karim wantaim.   
  2939                       Nogut em i hangre long bus.   
  2940                         
  2941                       `Meri,' em i tok, `tude bai san i kamap gut na mi
mas sutim sampela pisin bilong yumi kaikai.'   
  2942                       Ol i save mekim olsem long dispela ples.   
  2943                       Zacqarac i hariap, nogut san i strong na i no
inap em i bungim ol pisin.   
  2944                       Em i sut stret long bikbus.   
  2945                       Em i go moa moa yet long bus nau em i kamap long
as bilong wanpela draipela diwai.   
  2946                         
  2947                       Bipo yet em i wokim wanpela lata i go antap
klostu long liklik baret bilong diwai wara bilong ren i pulap get na i stap
long en.   
  2948                       Em bai bosim dispela na sapos pisin i kam long
waswas bai em i sutim nau.   
  2949                       Na bai em pulimapim long basket bilong karim i go
long ples.   
  2950                         
  2951                       Nogut ol spia i popaia, olsem na em i bin rausim
insait long wanpela longpela mambu.   
  2952                       Na em i putim long ples hait bilong em i go inap
long raunwara.   
  2953                       Em nau em i hait gut tru long ples hait em i bin
wokim antap long diwai tu.   
  2954                       Em i sindaun na i wet long ol pisin.   
  2955                         
  2956                       Zacqarac i bin putim spia i go insait long mambu
na i redi long sut.   
  2957                       Bipo i no olsem, tasol moa moa yet pisin i kam
long dispela de.   
  2958                       Em ya i no pilai pilai long sutim ol kain kain
pisin na tromoi i go daun long graun.   
  2959                         
  2960                       Em i sindaun antap i stap i go na san i go daun. 
 
  2961                       Na em i sutim pisin i go inap nau em i laik i go
bek long ples.   
  2962                       Em i lukluk i go daun nau, em i lukim tupela
meri.   
  2963                       Man, tupela meri masalai ya!   
  2964                       Tupela i wok long mumutim ol pisin na pulimapim
long bilum bilong tupela.   
  2965                         
  2966                       Em i pret nau na holimpas long diwai antap na em
i stap yet.   
  2967                       Em i ting i no gat planti tok tasol tupela bai i
kilim em tude tasol.   
  2968                       Em i pret na tu, tuhat wantaim na no mekim nais
liklik.   
  2969                       Na tu i no rausim tupela, nogat.   
  2970                       Tupela i pinisim blut bilong em.   
  2971                         
  2972                       Tupela meri masalai i lukim em i stap antap yet. 
 
  2973                       Na tupela i tok, `Yu no ken pret, yu mas i kam
daun.   
  2974                       Mitupela i no ken mekim wanem pasin nogut long
yu.   
  2975                       Mitupela raunim ol pisin i kam nau na yu sutim
pinis.   
  2976                       Yu no ken pret.   
  2977                       Yumi i stap bel isi nau.   
  2978                       Yu bai i karim sampela pisin na mitupela bai i
karim sampela.'   
  2979                         
  2980                       Tupela tu, givim wanpela bilum long man ya.   
  2981                       Man ya i pret na i stap nau, tupela i lusim bilum
na i go pinis long bus.   
  2982                       Liklik taim em i kam daun na spit tru i go long
ples.   
  2983                       Em i givim pisin na tu bilum long ol lain bilong
em long ples.   
  2984                       Ol i kaikai pisin nau, na i stat long wokim
bilum.   
  2985           119     1975     Bipo tru long Bagabag Ailan insait long
Madang Distrik [Provins] i gat tupela lain manmeri i stap.   
  2986                       Wanpela lain i gat gutpela na stretpela tingting
bilong ol [Takia Pipel].   
  2987                       Na arapela lain ol i gat kranki o hap longlong
tingting bilong ol.   
  2988                         
  2989                       Ol i stap klostu long wanpela pasis mipela kolim
Semanur [klostu Semamur Viles], long hap i go olsem long san kamap.   
  2990                       Ol i no tingting tumas long kamapim samting.   
  2991                       Oltaim ol i save makim ol arapela lain manmeri i
gat gutpela tingting na makim ol pisin i save kisim abus na flai antap long
skai.   
  2992                         
  2993                       Olgeta de ol i sindaun stap na lukim ol arapela
gutpela man i gat gutpela ting i save wokim basket bilong pis na kisim planti
pis long en.   
  2994                       Tasol ol Ngiringar i kisim wanpela tingting gen. 
 
  2995                       Ol i ting dispela aidia ol man tru kisim pis long
en em i no stret.   
  2996                         
  2997                       Olsem na ol i laik bihainim narapela aidia.   
  2998                       Oltaim ol man tru i larim basket bilong ol pis na
wantaim kaikai bilong pis.   
  2999                       Em i no stret.   
  3000                         
  3001                       Wanpela moning lapun mama i singautim tupela
pikinini bilong em na i tok, `Tupela pikinini, mi laik yumi ken wokim wanpela
basket.   
  3002                       Tasol yumi no ken putim kaikai bilong ol pis.   
  3003                       Yumi ken putim kaikai bilong mi inap bilong
tupela wik.   
  3004                       Olsem bai mi yet kisim planti pis moa.'   
  3005                         
  3006                       Tupela pikinini harim toktok bilong mama, na
tupela i helpim mama long wokim wanpela bikpela basket bilong em.   
  3007                       Ol i kisim kaikai, wara, na paiawut, na olgeta
samting bilong slip.   
  3008                         
  3009                       Wanpela moning tupela subim kanu i go daun long
solwara na putim bikpela basket i go antap na putim tupela draipela ston antap
tu.   
  3010                       Na lapun mama i sindaun na tupela i pul i go long
biksolwara.   
  3011                       Tupela pul, pul i go na painim ples i gat planti
pis.   
  3012                       Tupela tokim mama na em i go insait long bikpela
basket na tupela pasim tupela ston long hap hap na putim mama wantaim basket
isi isi i go daun long solwara.   
  3013                         
  3014                       Tupela i askim mama, `Mama olgeta samting yu bin
toktok long en, em olgeta i orait, a?'   
  3015                       Na mama i tok, `Yes, olgeta samting inap.   
  3016                       Tasol yupela i no ken i kam namel long wik.   
  3017                       Inap tupela wik i pinis, orait yupela i ken i
kam.   
  3018                       Mi ting dispela kaikai em inap tru bilong tupela
wik.'   
  3019                         
  3020                       Em i tok olsem, nau tupela i slekim em i go daun
samting olsem 6 fit aninit long solwara.   
  3021                       Tupela slekim mama wantaim hevipela ston long
basket i go daun tru na sindaun antap long wesan.   
  3022                       Tupela i putim wanpela mak long ples tupela i
putim mama i go insait long solwara.   
  3023                         
  3024                       Tupela pul i go bek long ples na wetim mama i
stap.   
  3025                       Tupela i stap i stap inap long wanpela fotnait
pinis.   
  3026                         
  3027                       Nau tupela redi bilong i go na kisim mama wantaim
pis i kam.   
  3028                       Tupela i kirap long moningtaim na subim kanu i go
daun long solwara na tupela pul pul i go long mama.   
  3029                       Klostu olsem wanpela mail samting na tupela i
pilim solwara i kamap narapela kain liklik.   
  3030                       Tasol, tupela i strong yet pul i go kamap long
ples tupela i bin putim mak long en.   
  3031                         
  3032                       Hariap hariap tupela pulim mama wantaim basket i
kam antap.   
  3033                       Samting olsem sik[i]s yat [meta] na tupela i
pilim long han i hevi tumas.   
  3034                       I kam antap olsem faiv fit samting na lukim
basket yet tupela i smelim mama.   
  3035                         
  3036                       Tupela i tingim taim tupela i slekim i go daun na
pilim samting i mekim nois.   
  3037                       Em mama tasol i sotwin na daunim solwara na em i
mekim nois bilong pulim bek i kam antap.   
  3038                       Tasol tupela i strong na slekim i go daun
kwiktaim.   
  3039                         
  3040                       Tupela brata i wari tru long mama na lusim em i
go daun long solwara na tupela i go bek sua.   
  3041                       Nau tupela tasol i stap long Semanur.   
  3042           120     1975     Wanpela man i stap; nem bilong Napia.   
  3043                       Em i wokim gaden arere long wanpela wara.   
  3044                       Na em i katim bus pinis na kamautim as bilong
pitpit na tromoim i go daun long wara.   
  3045                         
  3046                       Nau em i go long haus bilong em na slip.   
  3047                       Long moningtaim tru em i kirap na kaikai.   
  3048                       Orait em i tokim mama bilong em olsem, `Mi go
wokim dispela gaden mi save wok long en.'   
  3049                       Nau em i go kamautim as bilong pitpit i stap na
san i kukim em na Napia i laik dringim wara.   
  3050                       Na em i ting, mi go dring pastaim.   
  3051                       Na bihain mi ken wok long gaden.   
  3052                         
  3053                       Em i kalap i go daun long dispela wara em i save
tromoi pipia long en.   
  3054                       Tasol em i lukim wanpela samting i wait aninit
long wara.   
  3055                       Na em i putim han i go daun long wara na em i
holim bel bilong pik i pas i stap long as bilong pitpit.   
  3056                         
  3057                       Nau em i bihainim wara i go antap na em i painim
smok i kamap long dispela bus, na em i wokabaut isi isi i go na em i lukim
wanpela lapun man i wok long mumuim pik i stap.   
  3058                       Nau Napia i hait i stap na em i lukluk long pes
bilong dispela lapun man.   
  3059                       Tasol em i no gat ai bilong em.   
  3060                         
  3061                       Nau em i go klostu liklik na i lukluk gut long
pes bilong dispela lapun.   
  3062                       Tasol lapun i no gat maus na ai bilong em, na
kaikai em i save daunim long het bilong em.   
  3063                         
  3064                       Nau em i go klostu tru.   
  3065                       Tasol lapun i no lukim Napia.   
  3066                       Long wanem lapun i no gat ai bilong em.   
  3067                       Nau Napia i go bek na wet liklik.   
  3068                       Na lapun i rausim pik na em i wok long katim pik
nau, na Napia i wok long lukluk yet.   
  3069                         
  3070                       Nau lapun i katim pik pinis na redi long kaikai
pik.   
  3071                       Na Napia i go klostu na em i kisim foapela hap
lek.   
  3072                       Tasol lapun i no lukim em.   
  3073                       Nau Napia i kisim bilum bilong em na pulimapim
pik na karim i go long mama bilong em na tupela i kaikai na slip.   
  3074                         
  3075                       Na tumora gen em i go bek long dispela ples lapun
i stap long en.   
  3076                       Dispela taim e[m] i go long moningtaim tru.   
  3077                       Na em i laik lukim lapun i kisim pik we.   
  3078                       Nau em i was i stap arere long haus bilong em,
orait lapun man i kirap i kam ausait nau.   
  3079                       Em i singsing arere long wanpela raunwara na
wanpela draipela pik i kam ausait.   
  3080                         
  3081                       Nau lapun man i kisim dispela pik na em i kilim. 
 
  3082                       Na em i kukim gras bilong pik na i wok long katim
pik.   
  3083                       Nau Napia i go klostu.   
  3084                       Tasol lapun i no lukim Napia.   
  3085                       Orait nau Napia i kisim foapela hap lek gen olsem
bipo.   
  3086                       Tasol lapun man i no lukim em.   
  3087                         
  3088                       Na Napia i karim pik i go long mama bilong em na
tupela i mumuim na tupela i kaikai planti pik tru.   
  3089                       Bihain Napia i go pinis lapun i laik kaikai pik
na em i kaunim pik long tingting bilong em.   
  3090                       Tasol lapun i pilim olgeta pik bilong em i go
pinis.   
  3091                       Na sori, lapun i wok long painim pik bilong em,
tasol i no inap.   
  3092                         
  3093                       Na lapun man i tingting i go i go na em i tingim
foapela hap lek bilong dispela pik i lus na em i ting dispela pik, `Mi no
kilim nau tasol, nogat.   
  3094                       Planti taim mi save kilim pik.   
  3095                       Tasol foapela hap lek i lus olsem wanem?'   
  3096                         
  3097                       Em i tingting planti, na em ting olsem, `Sampela
taim mi save kaikai planti pik.   
  3098                       Tasol nau pik i lus olsem wanem?'   
  3099                         
  3100                       Orait em i wokim wanpela draipela bilum.   
  3101                       Wokim pinis, orait em i pulimapim lip banana long
em.   
  3102                       Orait nau em i pasim hap hap bilong bilum long
wanpela diwai na hap em yet krungutim na sindaun antap long en.   
  3103                       Na nau lapun i kilim wanpela pik na mumuim i
stap.   
  3104                         
  3105                       Nau Napia i go sanap longwe na i lukluk long ples
lapun i save mumuim pik long en.   
  3106                       Na i lukim lapun i mumuim pik pinis i stap.   
  3107                       Nau Napia i amamas tru na em i go na em i no
lukim bilum, lapun i putim long rot bilong en.   
  3108                       Sori tumas, Napia i go pundaun insait long bilum
bilong lapun.   
  3109                         
  3110                       Nau lapun i harim bilum i pairap na kwiktaim em i
holim tupela han bilong bilum.   
  3111                       Na samapim maus bilong bilum na kisim i go long
wanpela diwai i sanap arere long wara.   
  3112                       Dispela diwai i antap tru.   
  3113                       Na lapun i pasim Napia antap long han bilong
diwai i krungut i go daun long wara.   
  3114                         
  3115                       Nau Napia i stap antap long diwai, tupela mun
olgeta.   
  3116                       Na em i no gat kaikai, tru.   
  3117                       Na em i rausim gras bilong em na kaikai i stap,
na wanpela nait em i harim blakbokis i flai i kam na tromoi tupela banana long
bilum na em i kisim na kaikai wantaim skin.   
  3118                         
  3119                       Na olgeta taim bl[ak]bokis i givim kaikai long
Napia.   
  3120                       Tasol bilum i bruk na wanpela lek i kam ausait,
na klostu i laik pundaun long wara.   
  3121                       Nau blakbokis i lukim dispela na em i go
singautim 500 blakbokis i kam na helpim em long kisim Napia i go long mama
bilong em.   
  3122                         
  3123                       Nau olgeta i bung na ol i opim dispela bilum
Napia i stap long en.   
  3124                       Nau ol i karim em i go na tromoim long haus
bilong mama bilong Napia.   
  3125                         
  3126                       Mama bilong Napia i amamas tru long ol lain
blakbokis.   
  3127                       Na em i laik givim ol 500 pik, tasol ol i no laik
kisim.   
  3128                       Na em i traim olgeta samting long ol.   
  3129                       Tasol ol i no laikim olgeta samting tupela i laik
givim long ol blakbokis.   
  3130                         
  3131                       Nau Napia wantaim mama bilong em tupela i
tingting i go na tupela i givim wanpela rop mama i tanim bilong wokim bilum.   
  3132                       Nau olgeta blakbokis i amamas na flai nabaut na
kisim dispela rop tupela i givim long ol.   
  3133                       Na brukim liklik na kisim [nabaut] inap tru long
olgeta blakbokis.   
  3134                         
  3135                       Na bipo ol blakbokis i no gat bel.   
  3136                       Tasol Napia tupela mama i givim rop na ol
blakbokis i gat bel nau.   
  3137           121     1975     Long wanpela taim ol pikinini man long
wanpela liklik ples, ol i bin wok long pilai wantaim ol banara bilong ol.   
  3138                       Taim ol i bin pilai wantaim ol banara bilong ol,
wanpela boi i laik go long bus long go lukautim kapul.   
  3139                       Na nem bilong man ya em Pekabat.   
  3140                         
  3141                       Pekabat i bin kolim ol pren bilong em na ol i go
long bus.   
  3142                       Taim ol i kamap long wanpela bikpela tri ol i
kolim pikus.   
  3143                       Pekabat i smelim wanpela banana man.   
  3144                       Em dispela banana hia i bin stap insait long
graun.   
  3145                       Wanpela man i bin putim insait long graun.   
  3146                         
  3147                       Na long taim ol pikinini i lukim dispela banana
hia, ol i bin amamas nogut tru na ol i kaikai banana.   
  3148                       Taim ol i pinis kaikai banana, ol i laik pekpek. 
 
  3149                       Tasol ol i bin laik go long bus long go pekpek.   
  3150                         
  3151                       Wanpela pikinini i kirap na i spik i tok, `Yumi
mas pekpek insait long hul, man i bin putim banana long en.'   
  3152                         
  3153                       Taim ol i pekpek pinis, ol i karamapim gut tru
pekpek bilong ol.   
  3154                       Karamapim pinis, ol i goapim pikus na ol i bin go
antap tru na ol i sindaun long wanpela han bilong en.   
  3155                         
  3156                       Em man i bin haitim dispela banana ol pikinini i
bin kaikai em i kam nau lukim banana bilong em.   
  3157                       Nem bilong em Tutupiok.   
  3158                       Tutupiok i kamap long hap em i bin haitim banana
bilong em na em i stat long digim graun.   
  3159                       Long taim em i bin tasim [pilim] pekpek em i
amamas nogut tru na i tok, `Aha banana bilong mi i mau nogut tru, bai mi pulap
na long em.'   
  3160                       Tasol em i smelim pekpek na smelim han bilong em
na Tutupiok i kros nogut tru na em i tok gen, `Westap em ol man i bin kaikai
banana bilong mi?   
  3161                       Mi mas painim ol na bai mi gat gutpela kaikai
long dispela apinun.'   
  3162                         
  3163                       Taim em i bin toktok olsem, em Tutupiok i lukluk
antap long pikus em nau i lukim ol pikinini na em i tok, `Aha yupela tasol i
bin kaikai banana bilong mi.'   
  3164                       Ol manki i bin lap nogut tru na ol i mekim
Tutupiok i belhat na em i bin tok, `Yupela ol liklik pikinini, yupela i swit
tru long kaikai.'   
  3165                         
  3166                       Em i singautim ol long kamdaun.   
  3167                       Taim ol pikinini ol i kamdaun wan wan Tutupiok i
su[b]im ol pikinini insait long maus bilong em na i go long ples.   
  3168                         
  3169                       Kamap long ples orait meri bilong Tutupiok i
lukim bel bilong man bilong em i muv nambaut tru na em i askim em i tok, `Yu
bin kaikai wanem?'   
  3170                         
  3171                       Tasol tarangu Tutupiok i no laik toktok.   
  3172                       Na ol pikinini ol i wokabaut insait long bel
bilong en.   
  3173                       Tutupiok i tokim meri bilong em long kukim ol
bikpela ston insait long paia.   
  3174                       Tutupiok i pasim ol ston i hat pinis na i subim i
go daun long maus bilong em long kukim ol pikinini i stap long bel bilong em. 
 
  3175                       Tasol ol pikinini i ran i go long narapela kona
bilong bel bilong Tutupiok.   
  3176                         
  3177                       Bihain ol ston i kol pinis, Tutupiok i ting ol
pikinini i dai pinis tasol ol i no bin dai.   
  3178                         
  3179                       Tutupiok i tait nogut tru na em i go slip.   
  3180                       Na long taim em i slip ol pikinini insait long
bel bilong Tutupiok ol i bin askim, `Husat i gat liklik naip?'   
  3181                       Ol i painimaut Pekabat i gat wanpela liklik
poketnaip ol i tokim em.   
  3182                         
  3183                       Pekabat i stat long katim bel bilong Tutupiok.   
  3184                       Em Tutupiok i no pilim taim ol manki i katim bel
bilong em.   
  3185                       Ol pikinini i kam ausait na ol i kilim meri
bilong Tutupiok.   
  3186                       Na em Tutupiok tu i dai pinis.   
  3187                       Ol pikinini ol i amamas tru na ol i go bek long
ples bilong ol.   
  3188           122     1975     Bipo tru i gat wanpela boi wantaim susa
bilong em.   
  3189                       Tupela i stap long wanpela liklik haus klostu
long wara.   
  3190                       Wanpela taim paiawut bilong tupela i pinis na
susa bilong em i tokim em, `Mitupela go na brukim paiawut.   
  3191                       Olsem na tupela i kisim naip wantaim akis na
tupela putim long kanu.   
  3192                       Na tupela kisim pul na tupela i pul i go.   
  3193                         
  3194                       Tupela i go sua long wanpela ailan na boi ya i
laik pul na pul i pas long diwai na wara i kapsait long kanu.   
  3195                       Olsem na susa bilong en i kirap paitim brata
bilong em long pul.   
  3196                       Dispela boi ya i lusim pul long kanu na em i swim
i go long ailan.   
  3197                       Em i go kamap pinis, na em i go antap na em i wok
long lukluk long susa bilong em i pul i go.   
  3198                         
  3199                       Orait susa bilong em i go sua pinis na em i pasim
kanda bilong kanu na em i kisim naip wantaim akis na em i go antap na i go
brukim paiawut.   
  3200                       Tasol em i no lukim brata bilong em i hait long
diwai na em i lukluk long susa bilong em i no long taim pinis wanpela masalai
i harim pairap na em i kisim bikpela limbum i go.   
  3201                       Na em i lukim meri ya i brukim paiawut olsem na
masalai i kam klostu na em i pasim meri long limbum.   
  3202                         
  3203                       Taim liklik brata bilong em i lukim dispela em i
krai isi isi, nogut masalai harim na em bai pasim olsem em i bin mekim long
susa bilong em.   
  3204                       Dispela masalai i karim meri i go na brata bilong
dispela meri tu i wok long hait long masalai i kam.   
  3205                       Bihain masalai i kamap long ples na em i tokim ol
man, `Bai mipela i gat bikpela singsing long dispela meri.'   
  3206                         
  3207                       Liklik brata ya i kam long ples na bihain long
wan wik em i kirap na i go.   
  3208                       Em i kamap long ples bilong masalai na em i tanim
olsem palai na em i go insait long haus na em i lukim susa bilong em.   
  3209                         
  3210                       Na susa bilong em i tokim em, `Bilong wanem yu
kam?   
  3211                       Nogut ol i kilim yu wantaim.'   
  3212                       Na brata bilong em i tok, `Mi hangre na mi kam!' 
 
  3213                       Orait susa bilong em i givim wanpela plet kaikai
long brata bilong em.   
  3214                         
  3215                       Bihain em i kaikai pinis em i askim susa bilong
em, `Long wanem de tru ol bai kilim yu na ol bai kaikaim yu?'   
  3216                       Na susa bilong em i tok, `Ol bai kilim mi long
Fonde.'   
  3217                         
  3218                       Olsem na brata bilong em i lusim em na em i go
sindaun long as bilong diwai na em i wokim wanpela taur.   
  3219                       Em i wokim pinis na em go slip long kil bilong
diwai.   
  3220                       Tulait i kamap na dispela man ya i wok long traim
traim taur bilong em, olsem tasol na tudak i kam.   
  3221                         
  3222                       Na ol masalai i kirap mekim singsing.   
  3223                       Ol i hangamapim buai long diwai olsem na manki ya
i flai olsem pisin na em i sindaun long diwai na em i wok long kaikai buai na
em i spet i go daun long ol masalai.   
  3224                         
  3225                       Tulait i kam na dispela liklik manki i flai i go
long diwai wantaim taur olsem na em i lukluk long wanem taim bai ol i kilim
susa bilong em.   
  3226                       Na bihain em i lukim ol i kisim spia na akis na
naip i redi long katim nek bilong meri.   
  3227                       Na wanpela masalai i karim dispela meri i kam na
putim em long graun.   
  3228                         
  3229                       Ol i lusim rop long hap bilong em na ol i redi
nau long katim nek bilong meri.   
  3230                       Tasol brata bilong em i kirap winim taur na guria
i kamap.   
  3231                       Olsem na olgeta masalai i ran i go long bus.   
  3232                       Brata bilong em i ran i kam na i holim em long
han na tupela i ran i go bek long ples bilong tupela.   
  3233           123     1975     Orait long wanpela de wanpela meri bilong
wanpela liklik ples ol i kolim Wan [Wanali], klostu long Sibilanga insait long
Nuku Patrol Pos i lusim man bilong em long ples na go lukim ol brata bilong em
long ples bilong em, o asples tru bilong em [Kayik Pipel, Wes Sepik Provins]. 
 
  3234                         
  3235                       Long wanem ol brata bilong em i bin wokim pati na
singsing.   
  3236                       Olsem na ol i bin salim tok i go long meri long i
go wantaim pikinini long ol i ken kisim sampela pik na kaikai tu.   
  3237                         
  3238                       Dispela meri i lusim ples, nau na em i go lukim
ol brata na man long ples bilong em.   
  3239                       Ol i singsing inap long tulait.   
  3240                       Orait long moning ol i tilim kaikai.   
  3241                       Na dispela meri wantaim pikinini bilong em i
kisim ol kaikai na em i pulimapim long limbum, em i sekanim ol papamama, na
brata na em i go bek long ples Wan.   
  3242                         
  3243                       Tupela i wokabaut i go na kamap long wanpela ples
ol i kolim Yolmbi [Yambil] na wanpela masalai meri nem bilong em Mukmak i
bungim ol.   
  3244                       Na Mukmak i tok, `Apinun, tumbuna.   
  3245                       Yu bin kam olsem wanem?'   
  3246                       Meri tru i tok, `Mi bin go long ples lukim
papamama bilong mi na nau mi kam bek long i go long ples Wan.   
  3247                         
  3248                       Mukmak i bekim tok i spik, `Tumbuna, maski tudak
pinis na mitupela slip.   
  3249                       Tumora long san orait bai yu wokabaut gut i go
long ples Wan, long lukim man bilong yu na arapela pikinini.'   
  3250                         
  3251                       Tasol meri i bekim tok i spik, `Maski, Mukmak bai
mi holim paia tasol long lukim rot na mi go long wanem nogut ol arapela
pikinini bilong ol man long ples Wan i paitim liklik pikinini bilong mi.'   
  3252                       Meri tok olsem long Mukmak long wanem em i save
pinis long dispela masalai meri Mukmak i save kaikai man.   
  3253                         
  3254                       Olsem na em i laik ranawe i go hariap.   
  3255                       Orait em i wokabaut i go.   
  3256                       Em i go na i no longwe long ples bilong masalai
meri Mukmak, na Mukmak i tanim pinga long em, na em i tanim i go bek long ples
bilong Mukmak.   
  3257                         
  3258                       Orait Mukmak i sindaun na lukim meri wantaim
pikinini i kam bek gen.   
  3259                       Na em i tok, `A, tumbuna yu kam bek a?'   
  3260                         
  3261                       Meri tru i bekim tok olsem, `Tumbuna mi go pinis
tasol mi no save olsem wanem na mi kam bek gen.'   
  3262                         
  3263                       Mukmak i tok, `Tumbuna maski, mitupela i slip
nau.   
  3264                       Tumora long san bai yu go.'   
  3265                       Orait tupela i slip na long apinun tru Mukmak i
go antap long kokonas.   
  3266                       Na meri tru wantaim pikinini i stap daunbilo long
graun na holim wanpela han bilong kumu gras na wok long katim na kaunim
kokonas.   
  3267                         
  3268                       Taim masalai Mukmak i go daun gen long kokonas
orait tupela i wok long kisim ol kokonas na bungim ol na ol i kaunim i go.   
  3269                       Tasol tupela i hait yet.   
  3270                       Orait meri tru i tok olsem, em bai i go painim
long dispela ples maunten.   
  3271                       Na masalai meri i tok, `Orait tumbuna na yu ken
go.'   
  3272                         
  3273                       Meri ya i go painim kokonas na em i bungim
masalai man bilong Mukmak nau.   
  3274                       Na masalai man i tokim em i spik, `Bilong wanem
yu kam na yu laik slip wantaim dispela masalai meri nogut?   
  3275                       Em i save kilim planti manmeri na kaikaim ol i no
tan.   
  3276                         
  3277                       `Nau long nait yu mas no ken slip.   
  3278                       Tasol yu mas trikim Mukmak na yu mas i go long
ples Wan, wantaim pikinini bilong yu.'   
  3279                       Taim dispela meri i harim olsem, em i pret tru na
lewa bilong em i sori kranki tru na i guria wantaim.   
  3280                       Em i kisim kokonas i go antap na em i go slip
wantaim masalai meri Mukmak.   
  3281                         
  3282                       Tupela i go insait long haus na Mukmak i wokim
paia na putim limbum long meri tru bai i slip long ples wantaim pikinini
bilong em.   
  3283                       Mukmak yet bai slip antap long bet em i wokim
olsem bilong smokim abus long em.   
  3284                       Mukmak i go long pispis na em i laik pasim dua
taim em i go bek long haus.   
  3285                       Tasol meri tru i tok, `Tumbuna larim dua i stap
na bai mi pasim.'   
  3286                         
  3287                       Orait Mukmak i go antap na slip long bet bilong
em.   
  3288                       Long biknait meri i go ausait long pispis.   
  3289                       Bihain em i go insait lukim pikinini i bilong em
Mukmak i kisim i go givim susu long em na slip antap long bet.   
  3290                       Na Mukmak i lukim pikinini bilong em nau i olsem
blakbokis i stap long bet bilong meri tru.   
  3291                       Meri ya i lukim olsem na em i kisim bek pikinini
bilong em na i giaman slip liklik tasol long mekim Mukmak i slip olgeta.   
  3292                         
  3293                       Taim meri tru i harim Mukmak i slip olgeta pinis
na wok long pulim win, nau meri tru ya i isi tasol na kisim pikinini bilong em
na liklik paia em i karamapim long lip na em i ranawe i go pinis long Wan long
nait.   
  3294                         
  3295                       Mukmak i kisim spia na i tromoi long ples meri i
bin slip long en.   
  3296                       Tasol i no gat meri i stap.   
  3297                       Mukmak i kros tru na em i tok, `A, yu hambak long
mi bin marimari long yu ya?   
  3298                       Sapos nogat, mi bin kilim yu na kaikai pinis long
san yet.'   
  3299                       Mukmak i wok long kros.   
  3300                         
  3301                       Orait em i slip tulait long moning na em i wokim
longpela rop olsem tret na taitim hap long tanget long ples bilong em Yolmbi
na hap em i holim i go long ples Wan, long painim meri wantaim pikinini i bin
ranawe long nait.   
  3302                         
  3303                       Bihain em i taitim hap tret long tanget em i
tokim man bilong em, `Yu stap putim ai long tret na tanget sapos yu lukim tret
i slek na tanget i olsem klaut i bin kukim, yu mas save olsem ol i kilim mi
pinis.   
  3304                       Sapos yu lukim tanget i no dai na tret i no slek,
yu mas save olsem mi i orait tasol.'   
  3305                         
  3306                       Orait Mukmak i wok long wokabaut i go singaut, na
winim taur askim long dispela meri wantaim pikinini.   
  3307                       Em i wok long singsing olsem, `O, sori tumbuna,
yu bin kirap wokabaut long nait long wanem?   
  3308                       Yu no laik slip na kam inap long tude moning
orait, mitupela i ken go long ples Wan.'   
  3309                       Em i go kamap long Sibilanga, em i haitim taur
bilong em [Aruop Pipel].   
  3310                         
  3311                       Ol man long ples Wan i redi pinis ol spia,
banara, na ol samting bilong pait long kilim em i dai.   
  3312                       Ol i trikim em long kain kain kaikai.   
  3313                       Tasol Mukmak i save pinis na em i tok, `Mi gat
olgeta long dispela kaikai long ples bilong mi.'   
  3314                         
  3315                       Olsem em i no kaikai ol samting bilong ol man
bilong ples Wan, tasol nek bilong em i drai na i tokim ol long givim em kulau
wara.   
  3316                         
  3317                       Taim em i dring ol man i tok, `Mipela i save
putim het, ai na nek i go antap long skai na dringim wara.   
  3318                       Yu tu mas dring olsem.'   
  3319                         
  3320                       Taim em i putim ai na het i go antap na dring, ol
man i bin katim nek bilong em long plang bilong saksak na em i dai.   
  3321                       Ol i planim em.   
  3322                       Man bilong em i lukim tret i slek na tanget i
drai olsem klaut i bin kukim, na em i save ol i kilim meri bilong em Mukmak
pinis.   
  3323           124     1975     Bipo tru tupela manmeri i bin i stap long
wanpela viles ol i kolim Wamo, insait long Nipa [Mendi Pipel, Saut Hailans
Provins].   
  3324                       Nem bilong man em i Pelum, na nem bilong meri,
Ralnu.   
  3325                       Ralnu em i gat bel, na wanpela de Pelum em i
kirap na i go long wanpela liklik bus, na em i laik wokim haus karim.   
  3326                         
  3327                       Wokim liklik haus pinis Pelum i tokim meri bilong
em Ralnu i spik, `Mi wokim haus pinis, na yu mas slip long dispela liklik haus
na karim pikinini.   
  3328                       Sapos yu karim pikinini man, orait yu no givim
susu yet, yu mas kam na tokim mi.   
  3329                       Sapos yu karim pikinini meri, orait yu mas holim
i stap long dispela haus i go inap long wanpela mun olgeta.   
  3330                       Pinis, orait yu mas kam bek long Wamo Viles.'   
  3331                         
  3332                       Na long apinun, samting olsem 5 klok, Ralnu, i
bin karim nupela pikinini man.   
  3333                       Meri em i ting long wokabaut i go na tokim man
bilong em.   
  3334                       Long wanem, Pelum i bin tokaut pastaim long kam
na tokim mi sapos yu karim pikinini man.   
  3335                         
  3336                       Olsem na em i stat long wokabaut i go long rot.   
  3337                       Tasol dispela Ralnu i no givim susu long pikinini
yet, na em i no karim pikinini long bilum tu, nogat.   
  3338                       Em i bin holim pikinini long han tasol, na em i
bin wokabaut i go.   
  3339                         
  3340                       Tupela wokabaut i go na em i laik i go daun long
wanpela ples i daun liklik.   
  3341                       Meri i no bin lukim wanpela bikpela tambaran
Yekilman man i bin kam sanap pinis long ples bilong em.   
  3342                       Meri i lukim em, na em i seksek nogut tru.   
  3343                       Bikos bipo em i no bin lukim dispela kain man i
bikpela man tru.   
  3344                         
  3345                       Dispela Yekilman i tokim em, `Meri, mi laik givim
yu dispela yelopela prut bilong tumbuna em pamk[e]n.   
  3346                       Yu mas givim long pikinini bilong yu olsem susu. 
 
  3347                       Na yu no ken givim susu bilong yu long pikinini
bilong yu.'   
  3348                         
  3349                       Na narapela skin bilong diwai, em i givim dispela
meri na tok, `Yu mas slipim pikinini long dispela skin diwai.   
  3350                       Yu no ken karim pikinini long bilum, nating,
nogut.   
  3351                       Yu mas karim pikinini long dispela skin diwai
tasol.'   
  3352                         
  3353                       Tasol meri i no laik kisim tupela samting.   
  3354                       Meri i tok, `Bilong wanem mi kisim dispela tupela
samting?   
  3355                       Maski.   
  3356                       Mi gat susu bilong mi yet, na mi gat bilum na
karuka mat bilong mi yet.   
  3357                       Bai mi inap givim susu bilong mi yet long
pikinini bilong mi, na bai mi slipim pikinini long mat bilong mi yet!'   
  3358                         
  3359                       Yekilman i bekim tok, `Meri!   
  3360                       Yu askim tok bilong mi, orait yu harim.   
  3361                       Mi bikpela man bilong Maunten Yalam, na mi save
lukautim bus na gaden, na olgeta manmeri bilong graun hia.   
  3362                       Nogut yu bringim taim nogut long ol pipel bilong
yu.'   
  3363                         
  3364                       Meri i tok, `Olaboi, bikpela man, wanem kain taim
nogut?   
  3365                       Long graun, olgeta taim mipela i gat gutpela taim
tasol, na mipela i no save pilim belhevi wanpela taim.   
  3366                       Nogat tru!'   
  3367                         
  3368                       Yekilman i tok, `Orait yu meri yu sakim tok
bilong mi, orait mi laik tokim yu wanpela tok bilong i stap oltaim oltaim.   
  3369                       Olgeta manmeri i kamap long lain bilong yu,
olgeta i mas i dai tasol.   
  3370                       Tasol moa yet, ol i mas gro gen, na ol tu i mas
dai gen.   
  3371                       Em bilong oltaim tru.'   
  3372                         
  3373                       Tasol sapos meri i no sakim tok bilong Yekilman,
olgeta manmeri i wok long kamap gen.   
  3374                       Na ol manmeri i lapun pinis ol inap tekewe skin,
na i kamap yangpela manmeri gen.   
  3375                       Na graun inap pulap tru long manmeri.   
  3376                       Tasol meri yet i bringim taim nogut tru.   
  3377                       Long wanem, meri yet i tok, `Mi inap givim susu.'
  
  3378                         
  3379                       Olsem na yumi dring susu, em i samting nogut.   
  3380                       Bikos susu em i olsem yumi kaikai mama bilong
yumi gen.   
  3381                       Em i olsem yumi kamap olsem animal i no gat
gutpela tingting.   
  3382                         
  3383                       Sapos yumi manmeri, yumi no inap kaikai manmeri
gen.   
  3384                       Tasol bipo tru dispela yet i statim em, na yumi
save dring susu bilong mama.   
  3385                       Dispela samting tasol i bringim as bilong indai. 
 
  3386                         
  3387                       Sampela manmeri bilong Saten Hailans bilong
mipela i save ting olsem nau yet.   
  3388                       Bikos yumi i no animal na yumi save kaikai gris
bilong mama gen, dispela em i as bilong indai.   
  3389           127     1975     Wanpela taim tupela brata i stap.   
  3390                       Papamama bilong tupela i dai pinis na tupela
tasol i stap long ples.   
  3391                       Bikbrata em i marit na em wantaim meri bilong em
tupela i wokim gaden na planim kaikai.   
  3392                       Tasol liklik brata ya em i sindaun tasol long
haus na wokim banara na spia bilong em na em i no save helpim tupela long wok
long gaden.   
  3393                         
  3394                       Ol i stap i go i go na bikbrata wantaim meri
bilong em tupela tok hait na kros long liklik brata.   
  3395                       Tupela i tok, `Em i no save helpim mitupela long
wok long gaden.   
  3396                       Em i save sindaun tasol long haus na pinisim
kaikai bilong mitupela nating.   
  3397                       Bai mitupela mekim wanem long em?'   
  3398                       Orait na bikbrata i kirap na tokim meri bilong
em, `Tumora moningtaim mitupela laik i go long gaden na em i no bihainim
mitupela bai mi katim nek bilong em long nait taim em i slip.'   
  3399                         
  3400                       Taim tupela i wok long toktok i stap, tewel
bilong papa bilong tupela brata hia em i harim na kwiktaim em i tanim olsem
pisin na i flai i go long haus we liklik brata i stap na em i tokim em olsem,
`Yu mas kirap long nait, taim mun i kam antap na kisim ol samting bilong yu na
yu ranawe i go long dispela kil.'   
  3401                         
  3402                       Liklik brata i kirap nogut na tok, `Bilong wanem
bai mi go long dispela kil?'   
  3403                       Na pisin i tok, `Long wanem bikbrata bilong yu
wantaim meri bilong em, tupela i kros long yu olsem bikbrata bilong yu i tok
[olsem] long nait yu slip bai em i katim nek bilong yu.'   
  3404                         
  3405                       Orait long apinun bikbrata wantaim meri bilong em
tupela i kam long gaden na ol i kukim kaikai na ol i kaikai pinis na ol i go
slip.   
  3406                       Tasol liklik brata ya em i no slip tru em i wok
long mekim nais long bet oltaim.   
  3407                       Taim mun i kam antap em i lukim lait bilong em na
kwiktaim em i kisim ol samting bilong em, tasol taim em i laik i go, em isi
tasol i go long ples we meri bilong bikbrata i slip na em karim em isi tasol i
go putim long ples we em i save slip.   
  3408                       Em i putim pinis, em i go ausait na em i ranawe i
go long dispela kil.   
  3409                         
  3410                       Long nait bikbrata i kirap kisim tamiok bilong em
na isi tasol i go long ples we liklik brata i save slip na em i lukim meri
bilong em tasol em i ting liklik brata na em i katim nek bilong em.   
  3411                       Long moning bikbrata i kirap na lukim hia, nogat.
  
  3412                       Em i belhat nogut tru.   
  3413                       Orait em i kisim banara bilong em na bihainim lek
bilong liklik brata i go, tasol liklik brata i save pinis olsem bai em i
bihainim em i kam, olsem na liklik brata i hait long rot na taim bikbrata i
kam klostu, em i sutim lewa bilong em long spia.   
  3414                         
  3415                       Orait liklik brata ya i go bek long ples na em i
marit na em i sindaun amamas wantaim meri bilong em.   
  3416           128     1975     Bipo tru i no gat man long Enga Distrik
[Provins].   
  3417                       Tasol long Laiagam sab-Distrik (Enga) i gat
wanpela tarangau (kamp) [k mbi (Lang, 1973: 33)] i stap [Enga Pipel].   
  3418                         
  3419                       Em i gat wanpela bikpela pik mama bilong em
stret.   
  3420                       Tarangau (kamp) i save slip long hul bilong
wanpela bikpela diwai.   
  3421                       Pik mama bilong tarangau i save slip klostu long
as bilong dispela bikpela diwai.   
  3422                         
  3423                       Wanpela taim pik mama bilong tarangau i lus na
tarangau i wok long painim pik hia i go inap 3-pela de olgeta.   
  3424                       Na em i painim pik bilong em i go klostu na em i
harim sampela liklik pik i krai insait long bus.   
  3425                         
  3426                       Na em i lukim wanpela bikpela ston.   
  3427                       Aninit long ston em i lukim bikpela pik mama
bilong em i slip na wok long givim susu long ol pikinini pik.   
  3428                         
  3429                       Tarangau i go klostu tru na sanap kaunim ol
pikinini pik na em i lukim wanpela pikinini man tu i dring susu wantaim o[l]
liklik pik.   
  3430                       Na tarangau i amamas tru na i kisim pikinini man
hia i go aninit long wing bilong em.   
  3431                         
  3432                       Na em i pasim pik mama long rop na ol liklik pik
em i pulimapim long bilum bilong em na bringim ol i go long haus bilong em.   
  3433                       Tarangau ya i pasim pik mama long as bilong
bikpela diwai na ol liklik pik em i larim wantaim mama.   
  3434                       Na em i karim pikinini man i go antap long hul
bilong diwai, tarangau i save slip long en.   
  3435                       Em i putim pikinini insait long hul bilong diwai
na em i kilim wan wan pikinini pik na givim long pikinini man.   
  3436                         
  3437                       Na tarangau yet i kilim kain kain kapul tu na
givim mit bilong kapul long pikinini long kaikai.   
  3438                       Na pikinini man hia i gro i go bikpela boi pinis.
  
  3439                       Klostu em i winim 12 o 13 yia pinis.   
  3440                       Nau tarangau i holim boi hia long 2-pela han
bilong em na bringim em i go daun long graun.   
  3441                       Tarangau i givim nem Tanjen long em na wok long
soim em we na pasin tru bilong wokim haus, gaden, banara, na bilas olkain
samting bilong lukautim pik tu long em.   
  3442                         
  3443                       Na klostu olsem Tanjen i winim 20 o 21 yia olsem
pinis na em i gat planti pik na gaden tru.   
  3444                       Em i save slip long haus man bilong em.   
  3445                       Olgeta moning long 4 o 5 klok em i save slip long
bet bilong em na i save pilaim [winim] susap bilong em.   
  3446                         
  3447                       Long wanpela nait em i slip long haus man bilong
em.   
  3448                       Tarangau i go long sampela hap long nait tru na i
opim dua long wanpela haus meri na em i lukim wanpela naispela yangpela meri i
slip i stap long bet bilong em.   
  3449                       Tarangau i putim 2-pela han long em i go aninit
long bet bilong yangpela meri ya i slip long en na karim meri i go na putim
insait long haus bilong Tanjen na em i pasim dua na i go pinis.   
  3450                         
  3451                       Tanjen i no harim o pilim nois tu em i slip
pinis.   
  3452                       Meri tu em i no lukim o harim tu tarangau.   
  3453                       Em i slip tru.   
  3454                         
  3455                       Klostu tulait na Tanjen i kisim susap bilong em
na em i kirap pilaim [winim].   
  3456                       Yangpela meri em i kirap na tok, `Klostu tulait
na mi laik slip, yu wanem longlong man i kam long haus bilong mi na paitim
susap olsem?'   
  3457                         
  3458                       Tanjen i kirap nogut na guria tru na em i pret.   
  3459                       Em i no save em husat i kam slip long haus bilong
em na wok long krosim em.   
  3460                         
  3461                       Bihain Tanjen i kirap na askim em, `Yu husat?   
  3462                       Yu kam olsem wanem na kam slip long haus bilong
mi na yu krosim mi olsem?   
  3463                       Em i no haus bilong yu.'   
  3464                       Nau tupela i pait long toktok i go i go inap
tulait.   
  3465                       Tanjen i tok, `Yu kirap i go ausait.'   
  3466                       Na naispela yangpela meri hia i go ausait na
lukluk.   
  3467                       Tru, em i no haus o ples bilong em.   
  3468                       Olsem na em i pret tru na sindaun klostu long
arere bilong haus.   
  3469                       Na Tanjen i tok, `Bai mi kilim wanpela pik na
givim yu bai yu ken karim i go long ples bilong yu.'   
  3470                         
  3471                       Nau tru Tanjen i redim kumu samting pinis na
kilim wanpela bikpela pik na mumuim pinis em i givim long yangpela meri na
tokim em, `Yu karim i go.'   
  3472                       Meri hia i karim pik i go.   
  3473                         
  3474                       Tasol i no gat rot tru.   
  3475                       Bikpela ston i banisim em pinis na i no gat rot
long go long ples bilong em olsem na em i kam bek long haus bilong Tanjen gen.
  
  3476                         
  3477                       Olgeta de Tanjen i kilim pik na tokim meri long
karim i go long ples bilong em, tasol ston i pasim rot na em i kam bek.   
  3478                       Bihain Tanjen i maritim dispela yangpela meri na
tupela i karim planti pikinini moa olsem na man i kamap long Enga Distrik.   
  3479                         
  3480                       Mipela i gan wanpela bikpela Tokples Enga i winim
arapela tokples long PNG.   
  3481                       Planti pipel tru.   
  3482                       Mining bilong tanjen i olsem `blut bilong pik i
mekim kamap man' long Enga Distrik [Tanj n  i min `blood' (Lang, 1973: 100).].
  
  3483           129     1975     I no longtaim i go pinis wanpela man wantaim
tupela papa bilong em i go lukautim ol kapul long bus.   
  3484                       Taim ol i go long bus ya pikinini bilong tupela i
lukim tupela kapul i sindaun wantaim long wanpela diwai kapiak.   
  3485                       Nau pikinini ya singautim tupela, `Ei, tupela
papa, yutupela kam.   
  3486                       Tupela kapul i stap.   
  3487                       Yutupela kam na bai mi go kilim bilong yutupela.'
  
  3488                         
  3489                       Taim pikinini bilong tupela i laik go antap long
diwai em tokim tupela, `Yutupela mas klia long dispela ples em bai kapul i
kalap.'   
  3490                       Na narapela i save na i go longwe na narapela ya
nem bilong em Matina i save sakim tok na em sanap em i ting olsem em smatpela
man.   
  3491                       Matina ya em gritiman [mangal man] tu na em sakim
tok yet na sanap.   
  3492                         
  3493                       Pikinini ya i go tasol sutim tupela kapul wantaim
na narapela i dai na narapela i no dai tru.   
  3494                       Na kalap stret i go long man ya sakim tok na em i
holim pas nek bilong em, na ai bilong kapul ya lukluk strong long ai bilong
Matina.   
  3495                       Na Matina pret long ai bilong kapul ya, na i no
mekim nois, i no singaut.   
  3496                       Na ol i lukautim em na i go long ples.   
  3497                       Na Matina ya sanap wantaim kapul long bus ya inap
[wan de na wanpela hap de].   
  3498                         
  3499                       Kapul ya i dai long skin bilong Matina na ai
bilong em stap olsem na Matina ting kapul i no dai olsem na em sanap i no
mekim nois, i no singaut.   
  3500                       Ol i go long ples lukautim em i no gat.   
  3501                       Ol i go gen long bus na painim em sanap wantaim
kapul.   
  3502                         
  3503                       Man ya Matina i hangre nogut tru na bel bilong em
i go insait, tasol kapul tu holim em na em pret long ai bilong kapul na i no
nois.   
  3504                         
  3505                       Ol i go tasol pulim kapul long nek bilong em na
baga ya tu pundaun long hap blut tu i no pilai long skin bilong em.   
  3506                       Blut tu blakpela tru.   
  3507                       Na ol i givim em wara na kaikai, smok.   
  3508                       Na em kaikai na ol i go long ples kukim kapul na
ol i kaikai na em i tok, `Bihain mi no inap i go lukautim ol kapul.   
  3509                       Bai mi slip tasol long ples.'   
  3510                       Olsem na nau em i no go liklik long bus save slip
tasol long ples.   
  3511                       Na em tu i dai i no longtaim i go pinis.   
  3512           130     1975     Long Ilahita wanpela man wantaim meri bilong
em tupela i go katim bus [South Arapesh Pipel, Is Sepik Provins].   
  3513                       Na wanpela welmeri i stap insait long hul bilong
wanpela diwai.   
  3514                       Em i kam ausait na i planim bek dispela bus.   
  3515                       Na bus i kamap i stap olsem bipo.   
  3516                         
  3517                       Tupela i laik i go bek bilong lukim wok bilong
tupela.   
  3518                       Tasol tupela i lukim bus i kamap i stap olsem
bipo yet.   
  3519                       Na katim gen dispela bus.   
  3520                       Katim pinis, orait tupela i go long ples.   
  3521                       Olsem tasol dispela welmeri i mekim olsem bipo,
na bus i sanap gen.   
  3522                         
  3523                       Tupela marit hia i lukim dispela na bel bilong
tupela i hat tru.   
  3524                       Meri i go pinis long ples, na man bilong em i was
i stap.   
  3525                       Nau em i painim gut dispela welmeri i planim bus
gen.   
  3526                       Na man i krosim welmeri ya.   
  3527                       Na welmeri i tok, `Yu no ken kilim mi.   
  3528                       Yu kam lukim ples mi i stap long en.'   
  3529                       Orait welmeri i soim em sampela gutpela bilum.   
  3530                       Em i wokim bilong grisim bel bilong man.   
  3531                       Orait, man i lukim na i laikim em tru.   
  3532                       Nau em i katim dispela diwai welmeri i stap
insait long en, na kisim i go long ples.   
  3533                       Man i putim welmeri insait long haus tambaran
bilong ol man na i lukautim em gut.   
  3534                         
  3535                       Orait, dispela meri i wokim planti bilum na i
givim long planti man.   
  3536                       Na ol i laikim dispela welmeri tumas.   
  3537                       Na ol meri tru bilong ol i mekim ol i kamap namba
tu tasol.   
  3538                         
  3539                       Bihain olgeta man i go long bus, long raunim pik
na ol meri tasol i stap long ples.   
  3540                       Na ol i salim wanpela meri i go antap long
kokonas na kisim kulau.   
  3541                       Em i pundaun na dispela welmeri i stilim kulau
bilong ol.   
  3542                       Orait, ol meri i painim dispela welmeri i stilim
kulau.   
  3543                       Nau ol meri i kukim haus tambaran na welmeri i
paia olgeta pinis.   
  3544                         
  3545                       Ol man i kam bek long bus, ol i lukim sit bilong
paia tasol i stap.   
  3546                       Ol man i belhevi na wari tru long dispela
welmeri.   
  3547                       Ol i kisim sit bilong dispela welmeri na ol i
waswas long en.   
  3548                       Na ol i kamap olsem blakbokis na flai i go pinis.
  
  3549                       Na ol meri tasol i stap long ples bilong ol
stret.   
  3550                       Olsem na ol blakbokis i kamap long Ilahita.   
  3551           131     1976     Blakpela Koki i tokim yangpela meri bilong
em, `Orait, yumitupela i marit pinis.   
  3552                       Mobeta oltaim nau yu kukim kaikai bilong mi.'   
  3553                         
  3554                       Tasol yangpela meri em i no save long dispela
tok, `kukim kaikai.'   
  3555                       Olsem na em i go kisim sampela taro na yam na
banana, em i wasim long wara na skrapim skin bilong ol.   
  3556                       Na em i karim dispela kaikai i kam long Blakpela
Koki.   
  3557                         
  3558                       Na yangpela i tok, `Nau mi redim gutpela kaikai
bilong yu, yu sindaun na kaikai.'   
  3559                       Koki i lukim kaikai na em i holim wanpela taro
long han bilong em na i tok, `Olaman!   
  3560                       Dispela taro i strongpela yet.   
  3561                       Na em i [no] hat tumas.   
  3562                       Tru, yu skrapim skin gut na ol kaikai i klinpela.
  
  3563                       Tasol mi no laik long kaikai i kol tumas.   
  3564                       Mobeta yu kukim dispela kaikai gen.'   
  3565                         
  3566                       Olsem na yangpela meri i kisim bek dispela kaikai
na em i karim i go.   
  3567                       Tasol em i no save gut long tok bilong man bilong
em.   
  3568                       Olsem na em i tingting planti long kukim kaikai,
`Em i wanem samting?'   
  3569                         
  3570                       Em i pilim taro long han na em i save, `Tru,
dispela kaikai i kol.   
  3571                       Ating man bilong mi em i laikim kaikai i kamap
hatpela.'   
  3572                       Na meri em i karim kaikai i go long san na putim
ol taro na yam na banana antap long wanpela ston.   
  3573                         
  3574                       Dispela kaikai i stap liklik long san inap san i
hatim ol.   
  3575                       Bihain yangpela meri i karim kaikai gen long
B[la]kpela Koki na em i tok, `Nau kaikai bilong yu i hatpela.   
  3576                       Nau yu inap kaikai.'   
  3577                       Koki i holim wanpela yam long han bilong em na em
i pilim dispela yam i strongpela yet long kaikai.   
  3578                         
  3579                       `Yu mekim wanem samting?   
  3580                       Mi bin tokim yu, yu mas kukim dispela kaikai
bilong mi.'   
  3581                       Blakpela Koki i belhat na i tok, `Paia i stap
we?'   
  3582                       Yangpela meri i bekim, `Paia em i wanem samting?'
  
  3583                         
  3584                       Long ples bilong yangpela meri ol manmeri i no
save long paia na long rot bilong kukim kaikai.   
  3585                       Ol i save kaikai nating olgeta samting.   
  3586                       Sapos ol i laik hatim samting ol i save putim ol
long san tasol.   
  3587                       Nau Blakpela Koki i klia.   
  3588                         
  3589                       Olsem na em i ting, `Mobeta mi lainim meri bilong
mi long pasin bilong wokim paia.'   
  3590                       Koki i tokim meri, `Yu go na painim sampela han
bilong diwai i drai gut na karim i kam.'   
  3591                       Nau em i skulim em long mekim paia, na kukim
kaikai.   
  3592           132     1976     Bipo tru i no gat man na meri i stap long
graun.   
  3593                       Graun tasol i stap, ol bus na kain kain diwai,
pitpit na gras i pulap tru long graun.   
  3594                       Na tu i no gat gutpela kaikai i stap, olsem nau
yumi i painim long graun.   
  3595                         
  3596                       Olsem na long wanpela ples maunten ol i kolim
Mount Hagen i gat wanpela gutpela diwai i kamap bikpela na naispela.   
  3597                       Em i kamap stret antap long Maunten Hagen.   
  3598                       Em i winim ol arapela diwai tu.   
  3599                       Nem bilong dispela diwai kapiapul.   
  3600                         
  3601                       Na dispela diwai i kamap bikpela pinis na karim
prut.   
  3602                       Em i karim namba wan prut na dispela i pundaun
long as bilong diwai.   
  3603                       Na em i bruk i go na kamap pikinini man.   
  3604                       Em i kamap bikpela naispela manki tru.   
  3605                       Nem bilong em Kapia Ulga.   
  3606                       Em i kamap man pinis na em i stap antap long
dispela Maunten Hagen.   
  3607                       Em i lukluk i go raun long olgeta graun na ol
dispela kamap nais moa.   
  3608                       Em i amamas long dispela graun.   
  3609                         
  3610                       Em i sindaun long dispela maunten i go na em i
les.   
  3611                       Kapia Ulga i tingting planti i go na em i laik i
go daun long dispela graun.   
  3612                       Orait nau em i stat wokabaut i go daun long
dispela maunten na em i go painim wanpela gutpela hap graun.   
  3613                       Em i wokim haus na gaden na slip long dispela
hap.   
  3614                         
  3615                       Nau em i amamas long gutpela graun em i bin slip
long en.   
  3616                       Planti taim em i lukim planti hap graun i stap
nating, olsem na em i tingting planti.   
  3617                       `Sapos long dispela hap wanpela man i stap olsem
mi.   
  3618                       Em i gutpela tru,' em i ting olsem tasol i no gat
arapela man.   
  3619                       Tu em i wari moa long dispela samting.   
  3620                       Em i tingting moa long painim wanpela meri olsem
em yet na kamapim man.   
  3621                         
  3622                       Orait wanpela de em i go raun long bus bilong
painim abus.   
  3623                       Em i go insait long bus na em i painim wanpela
naispela liklik haus i stap.   
  3624                       Long dispela haus wanpela yangpela meri i stap.   
  3625                         
  3626                       Man dispela Kapia Ulga i amamas na go lukluk raun
long dispela haus, na em i painim wanpela longpela haus pik na planti haus
muruk i stap nabaut.   
  3627                       Em i laik lukim husat i slip long dispela haus,
olsem na em i wet i stap.   
  3628                       Dispela yangpela meri i kam lukim dispela man na
em i amamas tru na i kam sekan wantaim em.   
  3629                       Nem bilong dispela meri, Hagen Multip.   
  3630                         
  3631                       Em i askim dispela man, `Yu kam olsem wanem?'   
  3632                       Na Kapia Ulga i tok, `Mi kam painim abus long bus
i kam kamap long haus bilong yu.'   
  3633                       Na bihain tupela i go insait long haus bilong
meri.   
  3634                       Orait em i kilim wanpela pik bilong dispela man,
na tupela i kaikai amamas i stap long haus.   
  3635                       Bihain tupela i marit na kisim olgeta samting
bilong meri i go long haus bilong man.   
  3636                         
  3637                       Bihain sampela mun i go pinis tupela i karim
planti pikinini moa na dispela ples i pulap tru long manmeri.   
  3638                       Ol i kamap tupela bikpela lain.   
  3639                       Wanpela lain ol i kolim Ulga Grunamp Agilimb.   
  3640                       Arapela lain ol i kolim Ulga Grunamb Komb.   
  3641                         
  3642                       Dispela tupela lain i kamap bikpela moa insait
long W.  H.  D.   
  3643                       [Wes Hailans Distrik/Provins] nau.   
  3644                       Dispela maunten bipo i stap long em nau mipela i
kolim em Maunt[en] Hagen.   
  3645                       Diwai long Maun Hagen i karim moa pikinini, olsem
na ol i go long olgeta hap graun bilong PNG.   
  3646           133     1976     Long wanpela ples wanpela man wantaim meri
pikinini i stap.   
  3647                       Nem bilong dispela ples Sauloku [Soloku, Yil
Pipel, Wes Sepik Provins].   
  3648                       Wanpela de man bilong em i dai na meri na tupela
pikinini tasol i stap.   
  3649                         
  3650                       Long dispela ples yet ol man i no lukautim meri
wantaim pikinini.   
  3651                       Ol i save krosim ol oltaim oltaim.   
  3652                         
  3653                       Wanpela de, long moningtaim yet, meri wantaim
pikinini i go long bus.   
  3654                       Taim ol i kamap long bus em wantaim tupela
pikinini i kisim banana long ai bilong haus, na putim i stap.   
  3655                       Na 3-pela i go wok long gaden i stap inap apinun.
  
  3656                         
  3657                       Long samting olsem 7 klok nait meri wantaim ol
pikinini mekim paia, kukim dispela banana ol tripela kisim long moningtaim.   
  3658                       Mama i kukim banana yet na tupela pikinini pilai
long kol bet long hap we i stap nating.   
  3659                       No gat paia long en.   
  3660                         
  3661                       Nau banana i redi pinis long kaikai.   
  3662                       Mama i tekewe skin bilong banana, em i kaikai na
i givim long hap bet.   
  3663                       Tasol tupela pikinini i no kisim dispela banana
mama i givim tupela.   
  3664                       Nogat tru.   
  3665                       Ol banana mama i givim tupela, wanpela tewel i
kisim na kaikai.   
  3666                         
  3667                       Nau las 3 banana tasol i stap long paia, na
2-pela pikinini askim mama, `Olsem wanem yu kaikai banana na mitupela i stap
nating?'   
  3668                         
  3669                       Nau mama i bekim tok, `Mi givim long yutupela
pinis.'   
  3670                       Tupela pikinini i bekim tok, `Yu givim long
wanpela man na long mitupela nogat.'   
  3671                         
  3672                       Nau mama i tekewe namba 3 banana na singaut
strong, `E tupela banana i go pinis.'   
  3673                       Tewel i harim olsem na em i subim han bilong em
na i laik kisim banana.   
  3674                       Tasol mama kwiktaim holim han bilong tewel.   
  3675                         
  3676                       Nau em i askim tupela pikinini, `Husat, han
bilong em mi holim?   
  3677                       Bilong yutupela?'   
  3678                         
  3679                       `Nogat ya, mama.   
  3680                       Mitupela i stap hia.'   
  3681                         
  3682                       Orait, mama brukim han bilong tewel na tewel hia
i tanim olsem waitpela kapul.   
  3683                         
  3684                       Mama i tokim tupela pikinini, `Laitim paia, lukim
wanem samting mi holim.'   
  3685                       Tupela pikinini laitim paia, lukim olsem na tokim
mama, `Larim i stap bai tumora moning mipela kukim.'   
  3686                         
  3687                       Em nau ol i pasim na hangamapim i stap.   
  3688                       Tulait long moning ol kukim dispela kapul na ol i
kaikai gut tru.   
  3689           134     1976     Bipo tru, i gat wanpela meri wantaim tupela
pikinini bilong em ol i stap long wanpela ples.   
  3690                       Dispela ples i no longwe long Goroka [Is Hailans
Provins, Gahuku Pipel].   
  3691                       Ol pikinini ya, wanpela i meri na wanpela i man. 
 
  3692                       Tupela liklik tru.   
  3693                         
  3694                       Ol birua i bin kilim papa bilong ol na ol tasol i
stap.   
  3695                       I no gat papa long lukautim ol.   
  3696                       I no gat man tu long wokim gaden na tu helpim ol.
  
  3697                       Nogat tru.   
  3698                       Ol i gat liklik kaikai na tu no gat samting long
karamapim skin bilong ol, samting olsem laplap na siot.   
  3699                       Em na ol i kamap rabis olgeta.   
  3700                         
  3701                       Wanpela taim ol tarangu i no gat samting long
kaikai long dispela de.   
  3702                       Na mama i wari nogut tru.   
  3703                       Wanem samting tru, ol liklik bilong em bai
kaikai?   
  3704                       Em i tingting i go nau em i tokim ol pikinini
long i stap na em wanpela bai i go painim kaikai.   
  3705                       Tupela i stap nau em i go long bikbus.   
  3706                         
  3707                       Tasol long dispela hap i gat ol draipela man
bilong bikbus ol i save kaikaim ol pipel.   
  3708                       Planti taim long bipo ol i bin kilim na kaikai
sampela pipel.   
  3709                       Em nau olgeta pipel bilong dispela hap i pret
olgeta na i no save raun wan wan long dispela hap.   
  3710                         
  3711                       Mama ya i soim wanpela diwai banana i sanap
klostu long haus bilong ol.   
  3712                       Em i tok, `Ples ya, tru i gat birua, tasol i no
gat kaikai tru na mi laik i go ya nau!'   
  3713                         
  3714                       Em i tok olsem pinis nau i kirap na sori sori
wantaim i go long ples bilong painim kaikai.   
  3715                       Dispela ples i longwe moa moa yet tasol em i no
pret, em i go tasol.   
  3716                       Em i tingting long painim pis pastaim long painim
kumu wantaim sampela kaikai.   
  3717                       Em i bihainim wanpela wara i go antap long het.   
  3718                       I no longtaim em i bungim wanpela lapun man.   
  3719                       Dispela man i wok long sindaun long as diwai na
wok long sapim tamiok ston bilong em i stap.   
  3720                         
  3721                       Meri i tingting planti na em i wari.   
  3722                       Nogut man ya i kilim em.   
  3723                       Em i hangre nogut tru i stap.   
  3724                       Olsem taim meri i kamap em i askim, `Eh meri!   
  3725                       Yu i gat sampela kaikai?   
  3726                       Mi hangre nogut tru.'   
  3727                       Lapun meri i givim sampela pis nau long en.   
  3728                       Hangre man ya kwiktaim tasol daunim olgeta na
askim long sampela moa.   
  3729                       I no longtaim, olgeta pis bilong meri i pinis.   
  3730                       Man ya i kaikai olgeta.   
  3731                         
  3732                       `Yu laik i go olsem wanem nau?'   
  3733                       Em i askim meri, `Yu laik bihainim mi o yu laikim
mi bihainim yu?'   
  3734                       Lapun meri i pret na i tingting planti.   
  3735                       Bihain liklik em i tok em bai bihainim dispela
man ya.   
  3736                         
  3737                       I no longtaim, tupela i painim narakain yam long
gaden.   
  3738                       Em i tokim meri, `Dispela em narakain yam, tasol
yu nogat kaikai olsem na yu mas digim.'   
  3739                       Tasol em i tok, `Yu mas lukaut gut long i no ken
tru brukim yam long namel.   
  3740                       Sapos olsem i nogut long yu nau.'   
  3741                         
  3742                       Meri i stat na digim i go daun.   
  3743                       Man i holim tamiok bilong em na em i was gut tru
i stap.   
  3744                         
  3745                       Tarangu meri i traim hat tru na digim gut i go
daun.   
  3746                       Tasol yam i gro i go insait tru na i hat moa yet
long em i digim.   
  3747                       Daunbilo tru ya, yam i luk olsem pinis.   
  3748                       Em nau meri i mekim nais nau asua long em, yam i
bruk.   
  3749                       Man!   
  3750                       Lapun man i bel hat nogut tru: em i tok, `Kaman
digim aut olgeta hap bilong yam.'   
  3751                         
  3752                       Kwiktaim tasol man i kirap katim nek bilong meri
ya na tarangu i dai.   
  3753                       Na em tu i pret na hariap tasol planim em nau
lusim gaden na ranawe i go pinis olgeta.   
  3754                       Em i no moa i stap hia.   
  3755           135     1976     Bipo tru, man na meri i stap long wanpela
ples ol i kolim Patil klostu Mt.   
  3756                       Hagen [Wes Hailans Provins, Hagen Pipel].   
  3757                       Tupela i stap gut long haus na meri i karim
2-pela pikinini man.   
  3758                       Tupela manki i gutpela.   
  3759                       Papamama i laikim tupela tru.   
  3760                       Tupela i harim tok bilong papamama.   
  3761                       Nau nem bilong ol Mopa, Kopsil, Kei, Kui.   
  3762                       Ol i no save go long wanpela ples.   
  3763                       Nau tupela manki i naispela tru papamama i tokaut
long ol, `Yutupela i no ken go long wanpela ples.   
  3764                       Yutupela i stap gut long haus, go long bus kilim
kapul na kam bek long haus.'   
  3765                         
  3766                       Long wanpela ples ol i singsing na mama bilong
tupela i laik kisim tupela bai i go singsing wantaim ol arapela.   
  3767                       Nau papa i tok, `Mi no laik long tupela i go long
singsing.'   
  3768                       Mama i strong moa long kisim tupela i go na
lukluk gut long tupela boi bilong mi.   
  3769                       Nau mama i kisim olgeta samting bilong tupela i
ken singsing wantaim ol.   
  3770                       Nau papa i tok gen, `Taim singsing i pinis kisim
tupela i kam bek.   
  3771                       Mi tok tupela taim gen long yu.   
  3772                       Sapos tupela i lus long wanpela ples singsing,
bambai yu i no kam long haus bilong mi.   
  3773                       Mi tokim yu stret.'   
  3774                         
  3775                       Nau ol i go long ples ol i singsing.   
  3776                       Tupela i bilas gut na tupela i go singsing.   
  3777                       Tupela i singsing long wanpela ples.   
  3778                       Mama i was long tupela long singsing, wokim smok
na givim wara long tupela.   
  3779                       Ol i stap 4-pela de na ol i tokaut olsem long
olgeta manmeri.   
  3780                       Planti manmeri ol i bung long lukim singsing
bilong tupela man na ol manmeri i no go long arapela ples.   
  3781                       Tasol ol i lukim tupela manki i singsing.   
  3782                       Nau singsing i pinis na mama i kisim olgeta
samting bilong tupela.   
  3783                       Ol i tok olsem, haptumora bai singsing i pinis.   
  3784                       Nau mama i kisim olgeta samting bilong tupela na
ol i go slip long wanpela haus.   
  3785                         
  3786                       Long nait mama i no slip bikos nogut ol bai kisim
pikinini long mama.   
  3787                       Nau mama i kisim tupela boi Kei na Kui.   
  3788                       Em i putim insait long tupela mambu na em yet i
stap.   
  3789                       Mama i no slip bikos ol bai i kam stilim tupela
naispela boi.   
  3790                       Nau mama i go slip liklik, wanpela meri i kam na
i kisim tupela i go long haus bilong em.   
  3791                       Mama i kirap na i lukim tupela mambu i no stap
insait long rum.   
  3792                       Nau mama i kirap nogut na i tok, `Tupela i go
we?'   
  3793                       Mama i tingting planti long Kei na Kui na i krai
i stap.   
  3794                       Nau em i go askim olgeta manmeri nau na ol i tok,
`Tupela i singsing long asde apinun mipela i lukim tupela i lus a.'   
  3795                       Mopa i tingting planti na em i krai i stap.   
  3796                       Wanpela man i tok, `Mi save tupela pikinini i go
long wanpela ples.'   
  3797                         
  3798                       Wanpela meri i save kaikaim manmeri i bin askim,
`Olsem wanem bai yumi i go kisim?'   
  3799                       Mama i no tokaut long ol manmeri.   
  3800                       Nau em i go bek gen long haus we em i bin katim
wanpela han bilong em.   
  3801                       Tasol em tu i no inap long em.   
  3802                       Mama i katim wanpela moa.   
  3803                       Tasol em tu i no inap.   
  3804                       Nau em i stap long haus na papa bilong em i kam
na em i tok, `Singsing i pinis na yupela i kam a?'   
  3805                       Meri i no bekim wanpela tok bilong man bilong em.
  
  3806                       Mopa i tok, `Kopsil yu harim tok bilong mi o
nogat na yu kisim sik nau ya?'   
  3807                         
  3808                       Kopsil i no bekim wanpela tok.   
  3809                       Mopa em i lukim ai bilong Kopsil i krai i stap
long hap bilong en, em i bin katim.   
  3810                       Nau Mopa i tok, `Olsem wanem yu i bin katim han
na i krai?'   
  3811                       Kopsil i bekim tok, `Mopa, mi bin lusim tupela
boi Kei na Kui.   
  3812                       Mi bin putim tupela long mambu na mi go slip
liklik.   
  3813                       Mi bin i stap long insait, klostu tulait i bruk
mi go slip.'   
  3814                       Tasol Mopa i no harim tok bilong Kopsil.   
  3815                       Em i bin katim tripela han bilong em.   
  3816                       Tasol em i no inap.   
  3817                       Nau Mopa i bin kros wantaim Kopsil, `Wanem
samting mi bin tok long yu i no ken kisim tupela i go mi bin tok.   
  3818                       Nau yu go kisim tupela i kam.   
  3819                       Bilong wanem yu kam hia?   
  3820                       Mi mekim wanem nau long tupela long Kei na Kui.   
  3821                       Yu yet i go kisim tupela i kam bek orait.'   
  3822                         
  3823                       Kopsil i no bekim wanpela tok bilong Mopa.   
  3824                       Nau Mopa i tok long Kopsil, `Yu mas i stap hia mi
go long painim tupela.'   
  3825                       Mopa i lusim Kopsil long haus na em i go long
painim Kei na Kui.   
  3826                       Nau Mopa i askim wanpela man, na em i tokim em
olsem, `Klostu long dispela bus i go daun long wanpela wara na yu i go antap
long dispela wara klostu long en.'   
  3827                       Na em i lukim dispela ples em i tingting planti. 
 
  3828                       Em i tok, `Olsem wanem bai mi kisim tupela
brata?'   
  3829                       Mopa em i lukim bikpela gaden dispela meri i save
kaikai manmeri i gat planti pikinini em i tokaut long, `Yupela i go kisim
kumuba [kukamba] i kam.   
  3830                       Yupela bikpela pikinini, yupela i go kisim bilong
ol man.'   
  3831                       Em i toksave long pikinini meri nem bilong em
Las.   
  3832                         
  3833                       `Yu mas kisim bilong mitupela yet.'   
  3834                       Nau dispela meri i no save kaikai bikpela kumuba
[kukamba] em i save kaikai liklik raunpela kumuba pikinini i kisim dispela.   
  3835                       Nau Mopa i go insait long dispela kumuba i stap. 
 
  3836                       Pikinini Las i kisim kumuba i kam na mama bilong
Las i kaikai dispela kumuba.   
  3837                         
  3838                       Dispela meri i kaikai kumuba na maus bilong em
blut i kapsait.   
  3839                       Mama i ting mi kaikai wanem kain kumuba na mama i
krosim nogut Las liklik meri, `Nating em i wanem kain kumuba.   
  3840                       Mi no save long dispela kumbua [kukamba] ya.'   
  3841                         
  3842                       Dispela meri bilong kaikaim manmeri i bin kaikaim
Mopa bikos em i slip insait long kumuba.   
  3843                       Em i laik kisim tupela boi bilong em nau long
nait mama bilong Las em i no slip.   
  3844                       Bel bilong dispela meri i pen nogut tru.   
  3845                       Long nait dispela meri i no slip gut.   
  3846                       Em i bin kaikai Mopa na i slip insait long kumuba
[kukamba].   
  3847                       Na dispela meri i gat bel long 4-pela de i go
pinis.   
  3848                       Em i stap tupela wik na em i bin karim pikinini
man em i kolim nem bilong dispela pikinini, Kewa.   
  3849                       Em yet i tokaut long olgeta arapela pikinini man
tru bilong mi.   
  3850                       Em yet i tok, `Mi bin lapun pinis mi karim
pikinini man em i ken helpim mi long ol wok samting bilong mi long ples.'   
  3851                         
  3852                       Nau dispela pikinini i kamap bikpela tru na em i
tok long Mopa [mama], `Mi laik kaikai pik.'   
  3853                       Em i krai nau mama bilong Kewa em i bin kilim pik
na ol i kaikaim pik pinis, mama i kisim pik bilong ol manmeri.   
  3854                       Kewa tu i laik i go wantaim mama.   
  3855                       Em i krai, `Mama yu kisim pik i go we?'   
  3856                       Mama i tok, `Yu stap wantaim arapela pikinini
long hia.'   
  3857                         
  3858                       Tasol Kewa i laik lukim tupela pikinini bilong
em.   
  3859                       Mama i tok, `Yumi i ken i go.'   
  3860                       Tasol Kewa i no tokaut long dispela meri.   
  3861                       Kewa i kisim pik bilong em insait long hul bilong
ston na i tok `Hello [Gude].'   
  3862                       Na dispela hul bilong ston i op i stap, mama i go
insait long en kwiktaim tru.   
  3863                         
  3864                       Kewa tu i go wantaim em.   
  3865                       Kewa i save gut long tok meri i bin tokaut.   
  3866                       Em i givim pik long olgeta manmeri, Kewa i putim
pik bilong em insait long hul bilong ston.   
  3867                       Mopa i go slip wantaim arapela pikinini wantaim
Kewa.   
  3868                       Moningtaim tru Kewa i krai long pik i stap long
hul ston.   
  3869                         
  3870                       Mama i tok, `Yu save mitupela i bin opim hul
bilong ston.'   
  3871                       Kewa i tok, `Yes, mi save gut.'   
  3872                       Kewa i amamas long kisim tupela man bilong em,
Kewa i go gen na i tok, `Hello,' na hul bilong ston i op gen.   
  3873                       Em i tok, `Mi bilong dispela ples ol i tokaut
olsem.'   
  3874                       Kewa i tok, `Yupela i kam i go ausait.'   
  3875                       Em i bin kolim nem bilong tupela man.   
  3876                       Em i tok tupela i ran i kam ol i go ausait na em
i kisim i go long maunten na singaut strong moa moa yet i stap.   
  3877                         
  3878                       `Yu meri bilong kaikai man nau yu kaikai
gutpela.'   
  3879                       Ol i tok na em i kisim olgeta i go na em i tok,
`Nau yupela i go.'   
  3880                         
  3881                       Olgeta i go, 3-pela, papa, na pikinini man ol i
go, na mama i lukim tupela.   
  3882                       Na em i amamas long olgeta wantaim.   
  3883                         
  3884                       Kewa em i arapela nem Mopa, pikinini bilong Kei
na Kui.   
  3885                       Tupela i marit tasol papamama i dai.   
  3886                       Kei na Kui i no karim pikinini ol i dai insait
long dispela hul bilong ston i stap.   
  3887                       Ol i bin tokaut long mi na mi bin i go lukim hul
bilong ston hia.   
  3888           136     1976     Wanpela taim wanpela meri wantaim pikinini
bilong em tupela i go long wara.   
  3889                       Na mama em i go hangamapim liklik pikinini long
han bilong diwai na mama i go lukim wanpela liklik raunwara.   
  3890                       Na dispela raunwara i gat planti pis long en.   
  3891                       Ol i stap amamas tasol.   
  3892                         
  3893                       Na em i lukim olsem na em i go pasim wara.   
  3894                       Em i pasim wara pinis na em i kam daun long
raunwara na em i wok long savolim wara.   
  3895                       Em i bin trai hat tru long pinisim dispela wara. 
 
  3896                       Taim em i bin pinisim dispela wara em i lukim i
no gat liklik pis tru.   
  3897                       Na em i lukim planti pipia moa i stap long
wanpela hap tasol.   
  3898                       Em i go na rausim ol pipia na em i no lukim
wanpela pis tru.   
  3899                       Nogat yet.   
  3900                       Pipia tasol moa.   
  3901                         
  3902                       Taim em i laik pinisim olgeta pipia nau em i
lukim wanpela bikpela snek.   
  3903                       Nem bilong dispela snek em i moran.   
  3904                       Na dispela meri em i no kilim dispela snek.   
  3905                       Nogat tru.   
  3906                       Em i larim i stap.   
  3907                         
  3908                       Isi tasol em i kisim bilum bilong em wantaim hap
limbum i kam na em i putim limbum i go daun long bilum pinis.   
  3909                       Bihain, em i kisim dispela snek na em i raunim
raunim i go raun long bilum pinis na em i karim i go long ples wantaim em yet.
  
  3910                         
  3911                       Em i go kamap long ples na em i hangamapim
pikinini insait long haus pinis, na em i kam ausait na em i go kisim wanpela
hap stik na em i sanapim.   
  3912                       Na bihain, em i kisim dispela snek na em i go
hangamapim antap long stik.   
  3913                       Na em i kisim naip na em i wok long katim dispela
snek.   
  3914                       Na dispela snek em i no dai.   
  3915                       Em i giaman tasol na em i slip na meri i ting em
i dai pinis.   
  3916                       Na em i wok long katim snek.   
  3917                       Na em i katim pinis na em i go kisim graun sospen
i kam na em i kisim naip na em i bin katim liklik na em i putim i go daun long
sospen na em i wok long mekim paia.   
  3918                       Em i mekim pinis, na em i rausim lip na em i
lukim em i tan pinis.   
  3919                       Na em i kamautim na putim long limbum i stap.   
  3920                         
  3921                       Bihain, em i putim long limbum na em i kol pinis,
na em i kisim olgeta na em i putim i go daun long bilum, na em i kisim i go
insait long haus na em i hangamapim long diwai.   
  3922                       Pinis, na em i kisim pikinini bilong em na em i
kam ausait long haus.   
  3923                       Na tupela i stap ausait na i tudak.   
  3924                       Nau tupela i kisim paia na tupela i go insait
long haus na tupela i slip i stap hia.   
  3925                         
  3926                       Taim tupela i slip, na dispela snek em i wok long
skruim gen.   
  3927                       Em i skruim pinis na em i wok long raun long haus
i stap.   
  3928                       Bihain, em i bin smelim skin bilong dispela meri
na em i kam daun long graun.   
  3929                       Nau em i kam daun pinis na i kisim het bilong em
na em i daunim long skin bilong em.   
  3930                       Na bihain, em i kisim em i go daun long dispela
raunwara pastaim em i bin savolim long en.   
  3931                       Na pikinini bilong em i wok long krai i stap long
haus na ol man i harim pinis na ol i kam opim haus na ol i go insait long haus
na kisim dispela liklik pikinini na ol i kam ausait na ol i wet tasol long
tulait.   
  3932                       Tulait long moning, ol i singautim olgeta manmeri
i kam bung na ol i toktok nau bai ol i mekim wanem long dispela meri.   
  3933                       Na ol i holim wanpela pik wantaim sampela kakaruk
na kisim ol kokonas i gat kru i kamap long en, wantaim sampela ol yam na
ma[m]i.   
  3934                       Ol i kisim i go daun long raunwara na ol i tromoi
i go daun.   
  3935                       Na bihain, ol i lukim tupela lek bilong em tasol.
  
  3936                       Na ol i kisim tupela lek bilong em na ol i go
long ples, na ol i krai na ol i bin planim em olgeta.   
  3937                       Em i dai tru.   
  3938           137     1976     Bipo tru, i gat wanpela man na meri, na
tupela pikinini bilong ol, ol i stap.   
  3939                       Na man ya i save kaikai kawawar bilong bus tasol.
  
  3940                       Na meri wantaim tupela pikinini ol i save kaikai
taro tasol.   
  3941                       Meri i save haitim ol taro aninit long paiawut.   
  3942                       Taim man i no stap, em i save kukim na kaikai
wantaim tupela pikinini.   
  3943                       Olgeta de olsem tasol em i save mekim.   
  3944                         
  3945                       Long wanpela de meri ya i go long gaden wantaim
namba wan pikinini meri.   
  3946                       Tupela i go painim ol paiawut na ol i kaikai long
gaden.   
  3947                       Na man bilong em i was long liklik pikinini
bilong em na i stap long ples.   
  3948                       Klostu long belo, pikinini i krai long hangre.   
  3949                       Na papa i kukim ol wel kawawar na givim pikinini
tasol, pikinini i no laik.   
  3950                       Na em i krai yet.   
  3951                       Na papa i ting, `Olsem wanem na mi givim em
kaikai na em i no kaikai?'   
  3952                       Na taim pikinini i krai, em i wok long poinim
[makim long] pinga bilong em i go long ples we mama i bin haitim taro long en.
  
  3953                       Na nau papa i ting, `Olsem wanem na pikinini i
poinim [makim long] dispela hap yet?'   
  3954                       Em i no save ol taro meri bilong em i haitim hia
long aninit long ol paiawut.   
  3955                         
  3956                       Olsem na papa i go apim ol paiawut na em i lukim
ol taro i stap.   
  3957                       Na em i tok, `Ha, yupela oltaim kaikai ol gutpela
kaikai.   
  3958                       Na mi olsem longlong man, na yupela i save givim
mi ol wel samting tasol.'   
  3959                       Nau em i kisim tupela taro na em i kukim long
paia.   
  3960                       Na taro i tan pinis na wanpela em i givim i go
long pikinini.   
  3961                       Na arapela em i smelim na em i wok long trautim
ol kawawar i go aut, inap ol rabis samting long bel bilong em i pinis olgeta. 
 
  3962                       Em i trautim pinis, na em i kaikai dispela taro. 
 
  3963                       Na tupela pikinini i stap.   
  3964                         
  3965                       Na long apinun meri bilong em, wantaim namba wan
pikinini i kam bek.   
  3966                       Na meri i hangre nogut, na em i laik kukim taro
bilong em.   
  3967                       Na em i rausim ol paiawut, na em i no painim
taro.   
  3968                       Na meri i no toktok, em i go ausait, na i kisim
ol skin bilong mambu na wokim wanpela pis.   
  3969                       Na nau em i traim long swim long wara.   
  3970                       Na em i lukim i gutpela tru, na em i lusim bek na
i haitim dispela skin bilong mambu.   
  3971                       Na em i kam long haus na em i askim man bilong
em.   
  3972                         
  3973                       `Husat tru i kisim taro bilong mi?'   
  3974                       Na man i tok, `Oltaim mi olsem longlong man na yu
i save givim mi ol wel samting bilong bus na yu yet, wantaim ol pikinini i
kaikai ol gutpela taro, a?'   
  3975                         
  3976                       Na meri i tok, `Em i orait, nau yu ken lukautim
tupela pikinini na i stap.'   
  3977                       Na em i taitim wara bilong susu bilong em i go
insait long wanpela mambu, na i givim long bikpela pikinini meri na i tok, `Yu
putim i stap na brata bilong yu i krai, orait, yu ken givim em.   
  3978                       Na taim susu i pinis, orait, yu ken bringim brata
bilong yu i kam long Wara Ungu, na yu singsing olsem  Avo mao na mi pamo. '   
  3979                         
  3980                       Nau meri i kisim skin bilong mambu na i tanim
olsem pis na em i swim i go long Raunwara Ungu.   
  3981                         
  3982                       Namba wan pikinini meri i was long brata i go
inap susu i pinis, orait, em i kisim brata bilong em i go long Wara Ungu na
singsing olsem mama i bin tokim em pinis na mama bilong ol i save kam givim
susu long pikinini bilong em.   
  3983                       Oltaim olsem tasol i go.   
  3984                         
  3985                       Na wanpela taim papa i go hait arere long Wara
Ungu, na em i lukim olsem wanem na meri, em i save i kam givim susu long
pikinini.   
  3986                       Em i lukim pinis, orait, em i go bek long ples.   
  3987                       Na em i salim tok i go long olgeta ples, bai ol
man i kam bung na kisim bek meri bilong em i go.   
  3988                         
  3989                       Long wanpela de olgeta man i kam bung, na banisim
dispela raun Wara Ungu.   
  3990                       Na taim em i kam givim susu yet long pikinini,
wantu ol man i kam holimpasim meri.   
  3991                       Tasol wantu meri i tanim olsem pis gen na kalap i
go pinis long wara.   
  3992                       Na em i go olgeta i no kam bek moa long dispela
hap gen.   
  3993                         
  3994                       Olsem tasol long ples bilong mi, meri i wari long
taro, ol i save larim bikos, meri i wari long taro na tanim olsem pis.   
  3995           138     1976     Wanpela maunten i stap, nem bilong em Uria. 
 
  3996                       Dispela maunten i longpela tru.   
  3997                       Nau antap long dispela maunten i gat bikpela
viles i stap long en.   
  3998                       Dispela viles i gat wanpela meri i stap long en,
nem bilong em Hurianu.   
  3999                       Tasol dispela meri i no gat man, em i yangpela
meri.   
  4000                       Na i no gat ol narapela man o meri long dispela
ples.   
  4001                         
  4002                       Tasol dispela meri em i bin lukautim wanpela
bikpela pik.   
  4003                       Dispela pik em i draipela tru.   
  4004                       Nau dispela meri em i laik i go long gaden, na
pik bilong em i save was long haus bilong tupela.   
  4005                       Na dispela meri i go long gaden na kamautim
kaukau na brukim paiawut.   
  4006                       Nau em i bungim olgeta samting long wanpela hap,
na em i go bek long haus na em i tokim dispela pik bilong em olsem, `Yu go
long gaden na yu karim ol samting mi bin putim long en.'   
  4007                         
  4008                       Olaman, nau dispela pik i harim tok bilong mama
bilong em na em i go karim ol samting em i bin tokim em long en.   
  4009                       Na pik i karim ol samting i kam bek long haus na
tupela i kaikai na slip.   
  4010                       Nau olgeta de tupela i wok long mekim olsem tasol
i go i go.   
  4011                         
  4012                       Wanpela de meri i go long bus na em i go kisim
rop bilong wokim bilum na pik bilong em i stap long haus bilong tupela.   
  4013                       Nau dispela pik i wet i go i go na meri em i no
kam bek long haus.   
  4014                       Na 3 klok samting wanpela man i kam tasol na em i
opim dua na em i kisim olgeta hap paia tupela i save kuk long en.   
  4015                       Na sampela hap paia i lait i stap long en, em i
kisim wara na kapsaitim i go daun long si[t] bilong paia i dai.   
  4016                         
  4017                       Dispela pik em i lukim, tasol em i no tokim
wanpela samting long dispela man.   
  4018                       Long wanem em i pret long dispela man.   
  4019                         
  4020                       Nau dispela man i karim paia i go long ples
bilong em.   
  4021                       Na bihain tru meri i kam bek long haus.   
  4022                       Nau meri i lukim paia i dai pinis, na tupela i
slip nating na tupela i no kaikai wanpela samting.   
  4023                       Long moningtaim dispela meri i go ausait na em i
lukluk i go long hap bilong Ialibu, na em i lukim smok i kamap.   
  4024                         
  4025                       Nau dispela meri i tokim pik na em i spik, `Mi
laik i go kisim dispela paia na yu stap long haus.'   
  4026                       Nau em i kisim bilum bilong em na i wokabaut i go
nating na em i tingting olsem, `Mi inap kam bek tude tasol?'   
  4027                         
  4028                       Nau dispela meri i wokabaut i go i go na em i
slip long Kagua na klostu em i go kamap long ples paia i stap long en [Kewa
Pipel, Saut Hailans Provins].   
  4029                       Tarangu meri em i laik go kamap long ples tasol,
em i lukim wanpela man na em i laik ran i go bek long ples.   
  4030                       Em i tanim tasol lek bilong em i krungutim
wanpela han bilong diwai na i pairap.   
  4031                         
  4032                       Dispela man i singautim em na em i spik, `Mi
lukim yu pinis, na yu kam.'   
  4033                       Em i tok olsem na meri i pret nogut tru na em i
go long em isi isi tasol.   
  4034                       Dispela meri i toksave long dispela man long paia
bilong haus bilong em i dai pinis na em i kam bilong kisim paia tasol.   
  4035                         
  4036                       Dispela man i tok, `I orait yu ken kisim na i go.
  
  4037                       Tasol pastaim bai mi kukim sampela taro bilong
yu, na yu ken kaikai pastaim na bihain yu ken i go long ples.'   
  4038                       Nau em i givim tupela taro long dispela meri na
em i kaikai wanpela na narapela em i laik kaikai wantaim pik bilong em na em i
holim.   
  4039                         
  4040                       Nau dispela man i tok, `Tumora yu ken bekim
dispela taro bilong mi na mi inap kam long haus bilong yu.'   
  4041                       Dispela meri i holim paia na em i go bek long
haus bilong em.   
  4042                       Na taro em i karim i go, en i givim long pik
bilong em.   
  4043                       Nem bilong dispela taro em i kolapa.   
  4044                       Na dispela meri em i slip long haus bilong em na
bel bilong em i solap nogut.   
  4045                       Na moningtaim man i wokabaut i kam long rot na em
i kolim nem bilong dispela taro na bel bilong meri i singaut na dispela meri i
pret nogut tru na em i tingting planti.   
  4046                         
  4047                       Nau man i karim draipela mekpas mambu i kam
insait long haus bilong dispela meri.   
  4048                       Em i tokim meri i spik, `Yu slip.'   
  4049                       Man i pulim longpela mambu na em i putim graun na
dispela meri i slip antap long mambu na em i katim nek bilong meri.   
  4050                       Na bihain em i katim tupela lek na han.   
  4051                       Na dispela meri em i dai na man em i go bek long
ples bilong em.   
  4052                         
  4053                       Nau pik bilong meri ya i pulim olgeta hap bilong
bodi i go na em i putim em long as bilong wanpela diwai.   
  4054                       Prut bilong dispela em i mau pinis na ol muruk,
ol i save kam na kaikaim prut bilong en.   
  4055                       Na wanpela yangpela muruk i kam na em i [w]asim
bodi bilong dispela meri na em i sori nogut tru.   
  4056                         
  4057                       Dispela muruk em i go lukim ol lain muruk bilong
em yet.   
  4058                       Na olgeta muruk i kam na olgeta lain wan wan i
kam tasol na ol i sutim bel bilong meri.   
  4059                       Na bel bilong dispela meri i slek na bihain ol i
joinim han na lek na het bilong meri na em i gat laip gen na em i toktok
wantaim ol muruk.   
  4060                         
  4061                       Nau ol muruk ol i askim dispela meri na ol i tok,
`Husat i kilim yu.'   
  4062                       Na dispela meri i tok, `Mi go kisim paia na
wanpela man em i givim tupela taro long mi.   
  4063                       Na mi kaikai dispela taro na bel bilong mi i
solap.   
  4064                       Na dispela taim mi slip long haus bilong mi, na
moningtaim dispela man i wokabaut i kam long rot na em i kolim nem bilong
dispela taro mi bin kaikai long en.   
  4065                       Na dispela taro i stap long bel bilong mi i
singaut na dispela man i harim dispela singaut bilong taro na em i kam long
haus bilong mi na em i kilim mi.'   
  4066                         
  4067                       Na wanpela muruk em i tok, `Mipela inap kilim
dispela man.   
  4068                       Yu mekim bikpela paia na dispela man bai lukim na
em i kam.   
  4069                       Long dispela taim mipela inap kilim em.'   
  4070                       Ol i tok olsem.   
  4071                         
  4072                       Nau tupela muruk i was long dua na arapela ol i
was long rot.   
  4073                       Dispela man i lukim smok i kamap na em i kam long
haus bilong dispela meri.   
  4074                       Na dispela man em i karim draipela mekpas mambu i
kam na em i laik i go insait long haus.   
  4075                       Tasol nogat tru, tupela muruk i sutim bros bilong
dispela man.   
  4076                       Nau olgeta muruk i banisim em na ol i sutim em
nogut tru na em indai pinis.   
  4077                       Nau ol i tromoim em long wara.   
  4078                         
  4079                       Nau dispela meri i amamas nogut tru na em i linim
ol pik na kina na em i givim ol muruk na ol i tok, `Dispela bikpela samting
mipela i no inap kisim.'   
  4080                       Ol i tok olsem.   
  4081                       Em i laik givim draipela pik long o[l], tasol ol
i tok `Nogat.'   
  4082                       Nau dispela meri i askim ol, `Ating yupela i laik
kisim wanem samting?'   
  4083                       Nau ol i tok olsem, `Mipela i laik kisim samting
bilong bilas.'   
  4084                         
  4085                       Na dispela meri nau em i lainim olgeta muruk na
em i kisim tupela kain pen, retpela pen na yelopela pen na em i penim nek
olsem na bilasim ol nogut tru.   
  4086                       Pastaim em i putim retpela kala na bihain em i
putim yelopela kala.   
  4087                       Man, ol muruk i amamas tru long ol naispela bilas
bilong ol.   
  4088                         
  4089                       Taim meri i bilasim olgeta muruk pinis, ol i
ranawe gen long bus.   
  4090                       Dispela man em i inap kilim olgeta manmeri bilong
graun olsem tasol ol muruk i helpim yumi na nau yumi save i stap gut.   
  4091                       Ol muruk tu bipo tru i no gat naispela bilas
olsem nau long nek bilong ol.   
  4092                       Tasol nau yu ken lukim olgeta muruk i gat dispela
kain bilas long nek bilong ol.   
  4093           139     1976     Wanpela taim wanpela man i bin i go wokim
gaden bilong em long ples bilong em long Airote.   
  4094                       Long dispela taim, wanpela man i bin kisim hap
smok bilong em, em i bin smok long en pinis na i mekim posin long em na em i
gat liklik sik insait long bel bilong em.   
  4095                         
  4096                       Yu save ol sanguma long tokples bilong mipela i
kolim devara i skul moa long kain kain wok bilong ol long lukim man i sik na
skin bilong em tu i olsem, olsem, em bai ol i kamap stret long yu na kilim yu.
  
  4097                       Olsem nau dispela man i go wokim gaden na ol i
kam stret long em na kilim em.   
  4098                       Nambawan taim ol i salim ol [faipela] olgeta i
kam pas, na pait wantaim em na em i kilim ol 5-pela olgeta insai[t].   
  4099                       Yu save dispela man em i strongpela man tru olsem
na em i kilim ol 5-pela sanguma olgeta indai long tamiok.   
  4100                         
  4101                       Olsem na olgeta devara o sanguma i belhat na ol i
kam slipim em olgeta na bagarapim em.   
  4102                       Bihain ol i kirapim em bek gen na ol i tokim em
long kam na wetim mi long wanpela ples ol i kolim Tamoni na long dispela taim
ol i kam bek gen long nait na ol i bagarapim em olgeta.   
  4103                         
  4104                       Tupela ai bilong em i tanim pinis na ol braunpela
ai tasol i kam ausait.   
  4105                       Em i slip long bus inap long tupela de olgeta.   
  4106                         
  4107                       Na long neks de gen wanpela man nem bilong em
Aveni wantaim meri bilong em Pirinave ol i laik i go long bus na ol i bungim
em na karim i kam putim em long kanu na bringim em i kam long nambis.   
  4108                         
  4109                       Olgeta manmeri i kam bung na krai long em.   
  4110                       Dispela man em i dai pinis.   
  4111                       Na long wan klok ol i planim em.   
  4112           140     1976     Bipo tru, i gat wanpela man i stap bilong em
yet.   
  4113                       Dispela man nem bilong em Manihia.   
  4114                       Na wanpela taim em i kisim spia bilong em na i go
wokabaut long bus.   
  4115                         
  4116                       Taim em i go, em i no lukim wanpela snek i hait
gut i stap antap long diwai arere bilong rot.   
  4117                       Tarangu man ya Manihia em i no lukim dispela snek
tasol em i wokabaut i go stret long dispela snek.   
  4118                       Na snek ya i smelim em, dispela snek i wet i stap
na i putim nek bilong em i kamdaun klostu liklik long rot na i redi tru long
kaikai dispela man.   
  4119                         
  4120                       Taim Manihia i kamap dispela snek i apim em
kwiktaim tru na daunim em long bel bilong snek.   
  4121                       Tasol tarangu ya Manihia em i no indai.   
  4122                       Em i stap orait tasol insait long bel bilong
snek.   
  4123                       Na dispela snek ya i ting olsem ating man ya i
dai pinis.   
  4124                       Orait em i stap liklik taim tasol na em snek ya i
trautim bek dispela man Manihia i stap long graun na em i go pinis long bus
long painim wel taro bilong mekim nek bilong em i wel.   
  4125                         
  4126                       Taim snek ya i go mekim ol dispela samting i stap
man ya Manihia i opim ai bilong em nau na i tingting bilong em i kam bek.   
  4127                       Olsem na em i save olsem pastaim snek i bin
daunim em.   
  4128                       Olsem na em i ting, `Ating mi mas i go long ples
na tokim ol pipel i kam na bai mipela i kilim.'   
  4129                       Taim Manihia i redi long go, tasol dispela snek
ya i kam bek kwiktaim.   
  4130                         
  4131                       Tarangu Manihia i no inap nau long ranawe.   
  4132                       Olsem na em i kisim wanpela bikpela na longpela
diwai.   
  4133                       Na em i sanapim stret namel long maus bilong
dispela snek.   
  4134                       Orait dispela snek ya i no inap tru long opim
maus o pasim maus.   
  4135                       Long wanem dispela man Manihia i bin putim diwai
namel long maus bilong dispela snek.   
  4136                       Olsem na snek ya i no inap long kaikai o dring
olsem na em i stap na indai.   
  4137                         
  4138                       Olsem tasol nau sapos yu go long hap bilong
Yangoru [Boiken Pipel, Is Sepik Provins], bai yu lukim olsem olgeta pos bilong
haus i save sanap stret namel long haus.   
  4139                       Na tupela sait bilong haus i save go na i tasim
[pilim] graun.   
  4140           141     1976     Long bipo tru wanpela lapun meri tasol em i
slip insait long wanpela haus klostu long bikpela ples.   
  4141                       Em i save pasim dua bilong em long olgeta taim.   
  4142                         
  4143                       Wanpela de ol liklik boi i harim nois insait long
dispela haus bilong lapun meri.   
  4144                       Wanpela boi em i askim, `Em i wanem?'   
  4145                       Wanpela boi em i tok, `Mi no save.'   
  4146                       Ol i tok, `Mipela i askim lapun meri.'   
  4147                       Tasol lapun meri em i no stap insait long haus.   
  4148                       Na ol boi i go painim lapun meri long olgeta hap.
  
  4149                         
  4150                       Bihain ol i lukim em i wok insait long gaden.   
  4151                       Em i askim ol boi, `Yupela i laikim wanem?'   
  4152                       Ol i tok, `Yumi harim nois insait long haus
bilong yu.   
  4153                       I gat sampela pisin i stap insait long haus
bilong yu o nogat?'   
  4154                         
  4155                       Lapun meri i tok, `Nogat pisin i stap insait long
haus bilong mi.'   
  4156                         
  4157                       Ol i askim, `I gat man i stap insait long haus
bilong yu?'   
  4158                       Lapun meri i tok, `Nogat man i stap insait long
haus bilong mi.'   
  4159                       Em i kros i tok, `Yupela i go.'   
  4160                         
  4161                       Nau ol boi i go bek long ples bilong ol.   
  4162                       Ol i tok, `Wanpela de bai yumi painim wanem
samting i stap insait long haus bilong lapun meri.'   
  4163                         
  4164                       Tripela wik i go pinis, sampela man i stilim
banana bilong lapun meri insait long gaden bilong em.   
  4165                       Em i kros na em i go bek long ples na askim ol
man long banana bilong em.   
  4166                       Em i tok, `Husat i stilim banana bilong mi?'   
  4167                       Ol man i no save.   
  4168                       `Plis helpim mi long painim banana bilong mi,' em
i tok.   
  4169                         
  4170                       Tasol ol man i lap.   
  4171                       Ol i tok, `Mipela i no save long banana bilong
yu.'   
  4172                       Lapun meri i kros nogut tru.   
  4173                       Em i tok, `Bai mi kalabusim yupela.'   
  4174                       Em i tok, `Bai mi opim dua bilong haus bilong
mi.'   
  4175                         
  4176                       Ol boi i tok, `Em i no inap long kalabusim yumi.'
  
  4177                       Ol boi i go insait long haus bilong lapun meri na
lukluk.   
  4178                       `Bai yumi painim wanem samting i stap insait long
haus bilong lapun meri?'   
  4179                       Ol i go bihainim lapun meri.   
  4180                       Em i go hariap long haus bilong em, na opim dua. 
 
  4181                       Ol natnat i kam ausait.   
  4182                         
  4183                       Ol boi i no lukim natnat bipo.   
  4184                       `Em i wanem?'   
  4185                       ol i askim.   
  4186                       Bihain ol i painim natnat i kandere nogut tru.   
  4187                       Ol i ron bihainim ol boi na kaikaim ol.   
  4188                       Ol boi i ron hariap long ples.   
  4189                       Tasol natnat tu i ron bihainim ol.   
  4190                       Bikpela ol i lukim natnat tu i ron bihainim ol
boi.   
  4191                       Natnat i stat long kaikai bikpela man na meri tu.
  
  4192                         
  4193                       Ol man na meri ol i wari nogut tru long banana,
na ol i tok, `Yumi i no laik helpim lapun meri na painim banana bilong em.   
  4194                       Nau em i lusim natnat tu i go ausait long haus
bilong em.   
  4195                       Em i gutpela lapun meri tru.   
  4196                         
  4197                       `Em i putim natnat longwe long mipela.   
  4198                       Tasol yumi i no helpim em.'   
  4199                       Nau planti yia na mun taim bilong ren natnat i
save kaikai manmeri na pikinini long olgeta ples.   
  4200           142     1976     Long bipo tru long taim bilong tumbuna,
tupela brata i save i stap wantaim long wanpela ples.   
  4201                       Wanpela taim tupela i bihainim wanpela han wara i
go antap na taim tupela i go, tupela i lukim sampela pikinini bilong wanpela
diwai.   
  4202                       Na bikbrata i kisim wanpela na i traim na i swit
moa olsem na em i kisim wanpela na em i kaikai na liklik brata i tok, `Plis yu
no ken yu tasol kaikai.   
  4203                       Yu mas givim mi sampela.'   
  4204                       Orait bikbrata i givim em hap.   
  4205                         
  4206                       Tupela i go na tupela i kamap long as bilong
diwai.   
  4207                       Orait, bikbrata i go antap long wanpela diwai na
liklik brata i go antap long narapela.   
  4208                       Taim tupela i stap kaikai pikinini bilong diwai
tupela pik i kam aninit long diwai na kaikai pikinini bilong diwai i stap.   
  4209                         
  4210                       Taim bikbrata i lukim, em i kisim wanpela na i
brukim liklik tasol na i tok isi ol tok nogut na winim pikinini bilong diwai
na i tromoi i go daun na wanpela pik i kisim kaikai na i dai.   
  4211                       Na liklik brata i lukim olsem na em i wokim sem
samting long narapela pik na pik i kisim na k[ai]kai na em tu indai.   
  4212                         
  4213                       Taim tupela pik indai pinis, tupela i go daun na
bikpela brata i salim liklik brata i go kisim paia long wanpela lapun meri na
lapun meri i askim em, `Yu laik kukim wanem?'   
  4214                       Na liklik brata i tok, `Mi i laik kukim talinga.'
  
  4215                         
  4216                       Na lapun meri ya i laik save long wanem kain
talinga em tupela i laik kukim na liklik brata i kolim nem bilong olgeta kain
talinga.   
  4217                       Tasol lapun meri i tokim em olsem ol talinga ya i
nogut long kaikai.   
  4218                       Orait las tru em i kolim nem bilong wanpela
gutpela talinga tru na em i givim paia.   
  4219                       Na em i karim i go bek na tupela brata i kukim
pik na mumuim.   
  4220                         
  4221                       Taim samting i stap tan yet lapun meri i go na
sindaun klostu long mumu na i lukim wanpela hap lek i kamaut na i stap.   
  4222                       Na taim tupela i askim lapun meri long go long
haus bilong em, em i tok giaman na wokim bilum bilong em i stap.   
  4223                         
  4224                       Orait tupela i rausim mumu na i givim wanpela lek
long lapun meri na em i karim i go long haus.   
  4225                       Taim em i putim pinis long haus em i katim han
bilong em long kunai na em i go bek na tokim tupela olsem dok i bin kaikai han
bilong em na tupela i givim narapela lek gen long lapun meri.   
  4226                         
  4227                       Taim lapun meri i go pinis, tupela i karim pik i
go antap long diwai na kaikai pik i stap.   
  4228                       Taim lapun meri i kam bek, em i painim tupela i
no i stap na em i was na i sindaun long san na lapun i lukim tewel bilong
tupela na em i stat long painim tupela.   
  4229                       Na taim em i lukluk i go antap long diwai tupela
i tromoim bun i go daun na paitim het bilong meri.   
  4230                       Orait lapun meri i krai i go long haus bilong em
na em i kisim tamiok na spia na em i go bek long ples tupela brata i stap.   
  4231                       Na em i planim spia raun long diwai na katim.   
  4232                       Taim em i katim, tupela i kalap i go long
narapela, tupela i kalap gen i go long narapela diwai.   
  4233                         
  4234                       Tupela i wokim olsem tasol i go, na liklik brata
i krungutim lek long nupela han na em i holim draipela han bilong diwai na em
i bruk na em i pundaun i go daun.   
  4235                       Na spia i sutim em na em indai na lapun meri i
karim em i go na i kaikaim.   
  4236                         
  4237                       Orait bikbrata i kam daun na i krai krai i go
long ples na ol i kam na kukim haus bilong lapun meri na lapun meri i dai.   
  4238                       Orait, bihain, ol i lukim sampela samting i gro
na i karim plaua na bihain em i karim pikinini.   
  4239                       Na wanpela man i kisim na em i kaikai na i swit
moa.   
  4240                       Na em i go long ples na tokim ol man na ol i kam
na ol i kisim i go long ples na ol i kaikai na planim sampela na dispela
samting mipela i kolim nau olsem kukamba.   
  4241           143     1976     Wanpela de ol meri bilong Lonem [Loneim,
Mountain Arapesh Pipel, Is Sepik Provins] i go long gaden na kamautim taro.   
  4242                       Ol i kamautim taro pinis, tasol ol taro ya graun
i pas pas nabaut olsem ol i karim i go daun long wanpela liklik wara na wasim
ol gut.   
  4243                         
  4244                       Taim ol meri wasim i stap, ol pikinini bilong ol
i wok long painim pis i go daun long wara na ol liklik pis i wok long karim i
go arere long dispela raunwara.   
  4245                       Dispela raunwara em ol pipel ol i no save i go
klostu o waswas long en, bikos masalai i stap.   
  4246                         
  4247                       Graun pis indai long en ya, em i no graun pis tru
em i bikpela man bilong ol.   
  4248                       Tewel indai na ol liklik tewel i karim em i kam
antap long dispela raunwara.   
  4249                       Tasol ol pikinini i no save olsem ol i ting em i
pis tru.   
  4250                       Orait ol i kisim dispela indai graun pis na i go
givim long ol mama bilong ol.   
  4251                       Na taim ol mama i wasim ol taro pinis, ol i kisim
dispela indai pis wantaim taro na i go antap long ples.   
  4252                         
  4253                       Ol i kukim dispela indai graun pis na taim ol i
katim long kaikai, pis ya em i pulap long blut.   
  4254                       Blut em i olsem blut bilong man.   
  4255                       Orait ol i kukim gen long paia tasol blut i no
drai.   
  4256                       Na ol i rausim pis long paia gen na kaikai
wantaim blut.   
  4257                         
  4258                       Ol i kukim kaikai pinis, na ol i go insait long
haus bilong ol na i slip.   
  4259                       Long nait nau ren i kam daun.   
  4260                       Bikpela win i blo [kirap] na klaut i pairap
wantaim.   
  4261                       Tasol ol i no save long wanem samting bai i kamap
long ol.   
  4262                         
  4263                       Biknait nau na wara bilong ol raunwara i wok long
i go antap long ples bilong ol.   
  4264                       Wara i go antap na kilim olgeta pipel, ol dok, na
ol pik bilong ol.   
  4265                       Wara i go insait long haus na i go antap moa na
karamapim olgeta samting bilong ol tu wantaim.   
  4266                         
  4267                       Tupela pipel tasol bilong dispela ples i ranawe. 
 
  4268                       Tupela, em man wantaim wanpela meri.   
  4269                       Tupela i go antap.   
  4270                       Long moning, tupela i kam daun ranawe i go na ol
i sindaun antap long ol maunten i stap tingting long tupela yet.   
  4271                         
  4272                       Nau ol i kolim dispela ples ya Lonem.   
  4273                       Bipo ol pipel bilong Lonem i sindaun long Malan
[Malin], klostu tasol long Jlipain [Japuain], em bai ol i sanap tasol long
ples Jlipain na lukluk i go long Malan.   
  4274                       Ol graun ya nau em ol pipel bilong Jlipain i wok
long en, em i bilong ol pipel bilong Lonem tasol.   
  4275                         
  4276                       Na sapos yu husat man o meri yu ting mi giamanim
yu, orait, na sapos yu save long wanem man o meri bilong dispela tupela ples
hia Lonem na Jlipain, em ol bai i stori gut long yu gen.   
  4277           144     1976     Dispela stori bilong tumbuna i kamap long
Kaisap long hap bilong Lagaip, Laiagam, Enga Provins [Enga Pipel].   
  4278                       Nem bilong stori Lemian.   
  4279                       Lemian em i wanpela rabisman.   
  4280                       Em i bin i stap insait long liklik bus bilong
Maunten Kepau.   
  4281                       Narapela hap sait wanpela yangpela meri i stap.   
  4282                       Na planti moa yangpela ol man i resis long prenim
dispela meri.   
  4283                       Husat bai inap long kisim dispela meri.   
  4284                         
  4285                       Man, Lemian i mangal moa yet long dispela meri.   
  4286                       Na em i laik traim long toktok na lap wantaim em.
  
  4287                       Tasol yangpela meri hia i tok bilas long em na i
putim spet long pes bilong em.   
  4288                       Na Lemian em i lukim em yet na em i lukim em i
rabisman tru, em i no inap long kisim dispela meri.   
  4289                       Na tu em i ting mi no gat pik na kina tu.   
  4290                       Olsem mi no inap long kisim dispela meri.   
  4291                         
  4292                       Tasol em i ting bai mi i laik traim painim
wanpela rot long kisim dispela meri.   
  4293                       Olsem na wanpela taim em i go long hap rot na em
i hait i stap klostu long rot.   
  4294                       Na em i bin painim yangpela meri wantaim mama
bilong em tupela i lusim ples bilong tupela na i go painim kaikai long wanpela
longwe hap.   
  4295                       Orait, Lemian i save pinis tupela i kam i go long
arapela hap.   
  4296                         
  4297                       Na em i go insait long bikbus tru na em i bin
kilim 2-pela kapul, na pasim strong long rop bilong bus.   
  4298                       Na Lemian i karim mekpas kapul na wokabaut i go i
go kamap long rot, yangpela meri wantaim mama, tupela i bin i go na bai tupela
inap kam bek long en.   
  4299                       Na long rot namel tru insait long bikbus Lemian i
bin painim wanpela haus ston.   
  4300                       Na em i putim mekpas kapul antap tru long maunten
na i putim longpela rop long mekpas kapul na het bilong rop em i bin putim
klostu tru long dispela haus.   
  4301                       Draipela paiawut na tanget, sayor, olgeta gutpela
samting em i putim long longpela rot na i mekim olsem tasol.   
  4302                       Na em i painim gutpela hap mambu bilong wokim
paia, wantaim stik bilong en.   
  4303                       Na em i bin pasim gut long kain lip na skin kapul
na long gras bilong kapul.   
  4304                       Em i bin mekim samting tru na putim insait long
rabis bilum bilong en.   
  4305                         
  4306                       Orait, nau em i wok long singautim ren i kam.   
  4307                       Em i tok olsem, `Ren iiii kam.   
  4308                       Ren iiiiii kam.'   
  4309                       Em i tok olsem.   
  4310                       Olaman, tru bikpela ren i kamap.   
  4311                       Nau em yet i no pilim ren i wasim em na em i go i
stap long rot.   
  4312                       Orait, mama wantaim yangpela meri i kamap.   
  4313                       Na em i sanap olsem sangumaman.   
  4314                       Olaman, ren i wasim tupela nogut tru wantaim kol.
  
  4315                       Lemian i tok, `Hoooo, yutupela i stap we na i
kam?'   
  4316                       Tupela i tok, `Mitupela i no inap long toktok
wantaim yu, bikos ren i bagarapim mitupela nogut tru.   
  4317                       Tasol sapos yu i gat hap mambu bilong wokim paia
orait yu ken helpim mitupela,' tupela i tok olsem.   
  4318                         
  4319                       Na Lemian i tok, `Sori tupela, mi i gat hap mambu
bilong wokim paia.   
  4320                       Tasol sori, mi i no inap long kisim nating.   
  4321                       Bikos em i bikpela samting tru, i no isi.   
  4322                       Olsem mi tu mi i pilim kol tasol mi sindaun
nating,' em i tok olsem.   
  4323                         
  4324                       Na lapun meri i traim kisim tingting bilong en
pinis na em i tok, `Orait, mitupela bai i painim pik o bilum samting long
bekim, yu i orait?'   
  4325                         
  4326                       Lemian i tok, nogat.   
  4327                       Lapun i tok, `Yu slip wantaim pikinini bilong mi
long wanpela taim tasol i orait?'   
  4328                       Lemian i yesa.   
  4329                         
  4330                       Nau Lemian i kisim hap mambu long bilum bilong
en.   
  4331                       Na tupela i lukim mak bilong karamap na tupela i
pilim em i samting tru.   
  4332                       Orait, tarangu hia em i wok long wokim paia.   
  4333                       Olaman, em i taitim bun nogut tru na bikpela paia
i kamap.   
  4334                       Tasol i no gat paiawut tru.   
  4335                         
  4336                       Lemian i traim tupela na tok, `Bai yumi kisim
paiawut we?'   
  4337                       Nau tupela i tingting planti.   
  4338                       Orait, Lemian i tok gen, `Yutupela i mas lukluk i
go long dua na bai yumi olgeta i ken lukim wanem samting i kamap.'   
  4339                       Orait, nau, tupela i bihainim tok bilong em na
mekim olsem em i tok.   
  4340                         
  4341                       Nau Lemian i isi tasol long holim rop bilong
paiawut, kapul, ol sayor, lip tanget, na olgeta samting em i bin mekim redi
pinis long en.   
  4342                       Tupela i lukluk i stap yet long dua.   
  4343                       Nau em i bikmaus na singaut strong.   
  4344                       Paiawut, kapul, na olgeta samting i kam daun.   
  4345                       Na wantu em i pulim rop i kam daun.   
  4346                         
  4347                       Olaman, tru olgeta samting i kapsait nabaut.   
  4348                       Nau em i wok long helpim olgeta samting long
tupela.   
  4349                       Na tupela i ting olsem em i mekim samting tru.   
  4350                       Na lapun meri hia i givim naispela meri nating
long em tasol.   
  4351           145     1976     Bipo tru i gat tupela susa i stap long
wanpela ples.   
  4352                       Na bikpela susa em i marit na i gat wanpela
pikinini.   
  4353                       Wanpela apinun bikpela susa i tokim liklik susa
olsem, `Yu go long haus bilong yu na kukim kaikai.   
  4354                       Na sapos i tudak, yu mas go daun na yu wetim mi
long arere long ples na bai mi kam wantaim pikinini na yu bai karim em na bai
mi bumbum long wara.'   
  4355                         
  4356                       Liklik susa i harim olsem na em i go kukim
kaikai.   
  4357                       Na taim i go hariap na i tudak pinis.   
  4358                       Na wanpela tewelmeri i go wet long ples we
bik[pela] susa i tokim liklik susa long wetim em.   
  4359                       Taim bik[pela] susa wantaim liklik bebi i go
daun, tupela i painim dispela tewelmeri na em i ting olsem em i susa tru
bilong em.   
  4360                       Tewel hia i luk olsem liklik susa bilong meri ya.
  
  4361                         
  4362                       Bikpela susa em i no save na em i tokim em.   
  4363                       Na tupela wantaim liklik bebi long bilum ol i go
pinis.   
  4364                       Taim ol i kamap long wara bikpela susa i givim
bebi long tewelmeri ya na i tok olsem, `Sapos bebi i krai, yu i mas givim mi
na bai mi i givim em susu, na givim yu gen.'   
  4365                       Bik[pela] susa tu i givim em mambu bilong putim
ol pis na tok, `Sapos mi sutim ol pis bai mi givim yu na yu mas putim long
mambu olsem mi tok.'   
  4366                         
  4367                       Em i tok olsem na i stat long bumbum na em i
sutim ol pis na givim long tewelmeri bilong putim ol long mambu.   
  4368                       Tasol tewelmeri hia i save kisim na kaikai ol.   
  4369                       Taim tupela i go antap liklik, tewelmeri i putim
han bilong em i go insait long bilum bilong bebi na pulim na brukim wanpela
lek bilong bebi na kaikai kwiktaim.   
  4370                       Na bebi i krai na mama bilong em i tok, `Kam, mi
givim em susu na bai em i slip.'   
  4371                         
  4372                       Tasol tewelmeri i tok, `Bai mi mekim em i slip,'
na bebi i slip.   
  4373                       Taim bebi i slip, na tewel i pulim na brukim
wanpela lek bilong bebi gen na kaikai kwiktaim.   
  4374                       Na bebi i krai gen na mama i tok long givim susu.
  
  4375                       Tasol tewel i tok, `Mi mekim em i go slip nau.'   
  4376                         
  4377                       Tewel i mekim olsem tasol long olgeta bodi bilong
bebi na putim wanpela olpela sotpela hap diwai long bilum wantaim ol laplap
bilong bebi.   
  4378                       Ol pis bik[pela] susa i sutim, dispela tewelmeri
i kaikai pinis na holim mambu nating i stap.   
  4379                         
  4380                       Tupela i bumbum long wara i go inap long
moningtaim na bikpela susa i stap na em i kam na askim tewelmeri na i tok
olsem, `Givim mi bebi na bai mi givim em susu.   
  4381                       Em i no dring tru long nait.'   
  4382                         
  4383                       Tewelmeri i givim bilum long bikpela susa na em i
lukluk insait long bilum na em i lukim hap diwai na em i askim tewelmeri,
`Bebi bilong mi we?   
  4384                       Na em hap diwai i slip insait long bilum.'   
  4385                         
  4386                       Tewelmeri i harim olsem na em i r[a]n[a]we na
meri ya i lukim olsem na em i stat long ronim em.   
  4387                       Meri ya em i ronim tewelmeri na em i go insait
long wanpela bikpela ston.   
  4388                       Na meri i lusim em na i go long ples na tokim
olgeta man na meri bilong ples.   
  4389                       Na ol i kisim ol naip, tamiok, na ol spia na em i
bringim ol i go long bus na ol i go kamap long ston we tewel i go insait long
en.   
  4390                       Na nau meri ya em i tokim o[l] tewel i go insait
long en.   
  4391                       Na nau meri ya em i tokim ol olsem, `Sapos yumi i
digim na ol tewel i kamaut na ol i laik r[a]n[a]we, yupela i mas kilim em na
bai katim katim em.   
  4392                       Sapos em i kam, bai yupela lukim skin bilong em i
ret olgeta.   
  4393                       Em nau yupela i ken kilim em, na larim ol
narapela i go.'   
  4394                         
  4395                       Ol i harim olsem na ol i stat long digim ston.   
  4396                       Taim ol i dig i go na ol i painim ol tewel, ol
tewel nau i stat long r[a]n[a]we na ol man na ol meri ol i stat long was.   
  4397                       Ol i was i go na las tru, dispela retpela tewel i
kam na ol i kilim em na katim katim em olgeta.   
  4398                       Na nau ol i go long ples, na ol man i tambuim ol
meri long go na bumbum ol wara long nait.   
  4399           146     1976     Long wanpela taim i gat tupela manmeri i
stap.   
  4400                       Tupela i stap long wanpela ples ol i kolim
Kurumul [Kurumuil, Wahgi Pipel, Wes Hailans Provins].   
  4401                       Tupela i stap gut na i no gat trabel.   
  4402                       Tasol haus bilong tupela i no stap klostu long
bus.   
  4403                       Nogat.   
  4404                       Haus bilong tupela i stap long ples kunai tru.   
  4405                         
  4406                       Tasol dispela man i no laikim samting i stap long
ples kunai.   
  4407                       Em i laik tumas long go long bus na painim kapul
tasol.   
  4408                       Em i save go long bus na kilim planti kapul.   
  4409                       Na tupela manmeri i save mumuim na tupela yet i
save pinisim.   
  4410                       Tasol tupela i no save skelim long man i stap
klostu long tupela.   
  4411                       Na tu tupela i no save givim long brata bilong
dispela man.   
  4412                         
  4413                       Olsem na long wanpela de dispela man i laik go
gen long bus.   
  4414                       Na i tokim meri bilong em long kamautim sampela
kaukau bilong en bilong kisim i go long bus na kaikai.   
  4415                       Tasol dispela meri i tokim man bilong en, `Man
oltaim yu save kilim kapul na kisim kam na mitupela i save kaikai.   
  4416                       Na nau yu laik go gen long kilim kapul a?'   
  4417                         
  4418                       Man i tokim meri, `Yes mi laik go long bus.'   
  4419                       Na meri i tokim man bilong en, `Yu save kilim
kapul i kam na mitupela i save kaikai.   
  4420                       Tasol mi no save long wanem ples you save kilim? 
 
  4421                       Na wanem ples kapul i save kisim kaikai.   
  4422                       Olsem na man yu kisim mi i go na mi laik lukim
ples kapul i save slip long en.'   
  4423                         
  4424                       Olsem na tupela i go tasol long rot na tupela i
kam kamap long liklik rot.   
  4425                       Tasol dispela meri em i gat bel.   
  4426                       Olsem na tupela i wokabaut isi isi i go i go i
kamap long wanpela liklik haus.   
  4427                       Na em i tudak na tupela i slip long dispela bus
haus.   
  4428                       Na long moningtaim tupela manmeri i bin kamap
long dispela ples man i save kilim kapul.   
  4429                         
  4430                       Nau man i soim meri long wanem hap em i save
kilim kapul long em.   
  4431                       Olsem na meri i tokim man bilong en i tok, `Olsem
na yu mas karim mi i go antap long diwai na mi laik lukim ples kapul i save
slip long em.'   
  4432                         
  4433                       Nau man i stat long katim ol liklik diwai na
pasim ol wantaim rop long bikpela diwai.   
  4434                       Em i pasim pinis na em i tokim meri bilong en
long redi.   
  4435                       Nau em i karim meri bilong en i go antap long
diwai.   
  4436                       Olsem na tupela i go pinis long ples ol kapul i
save slip long en.   
  4437                       Na antap tru namel long diwai tupela i stap.   
  4438                         
  4439                       Man i lukluk long ples kapul i save slip olsem na
em i tokim meri, `Meri, mi lukim wanpela kapul i stap.'   
  4440                         
  4441                       Olsem na tupela i kilim dispela kapul bihain
tupela i kisim dispela kapul na tupela i laik kam daun long graun.   
  4442                       Tasol dispela diwai tupela i bin taitim long
bikpela diwai rop bilong en i bruk.   
  4443                       Olsem na tupela i stap yet antap long diwai na
tupela i singaut i stap long ol man i kam helpim tupela.   
  4444                         
  4445                       Tupela i singaut na krai stap.   
  4446                       Na brata bilong dispela man i kam na helpim
tupela na i taitim rop gen long ol liklik diwai na pasim long bikpela diwai na
tupela i kam daun long graun.   
  4447                         
  4448                       Taim tupela i kam daun long graun pinis, tupela
manmeri i tokim dispela man i spik, `Bihain sapos yumi i go long haus, orait
yu no ken tok olsem,  Yu man bilong karim meri i gat bel long diwai na i no
save lukautim.  Bikos sapos yu tok olsem, bai mi taitim nek bilong mi long rop
na bai mi i dai.'   
  4449                         
  4450                       Na bihain pik bilong tupela manmeri i go insait
long gaden bilong dispela man i bin helpim tupela.   
  4451                       Olsem na dispela man i tok bilas i spik,
`Yutupela save go long bus na painim kapul tasol!'   
  4452                       Na dispela man bilong yu i save karim yu i go
antap long diwai taim yu gat bel yet.   
  4453                       Na yutupela i krai i stap antap long diwai na mi
bin helpim yutupela.   
  4454                       Man i tok olsem na, `Meri bilong dispela man i
pilim sem.'   
  4455                       Olsem na em i hangamapim em yet long rop na i dai
pinis.   
  4456                         
  4457                       Bipo ol man i no save.   
  4458                       Tasol nau ol i gat pasin bilong hangamapim long
rop.   
  4459                       Pasin bilong kros na pait na bel hat i stap.   
  4460                       Olsem na man i save hangamapim em yet na kilim em
yet i dai.   
  4461           147     1976     Longtaim tru wanpela lapun meri, wanpela boi
na wanpela dok, ol i stap arere long maunten.   
  4462                       Dispela lapun, em man bilong em i dai pinis na em
i no gat wanpela man.   
  4463                       Dispela boi tu em papamama bilong em i dai pinis.
  
  4464                       Tupela i save stap long wanpela haus na wok
wantaim.   
  4465                       Dispela dok i kamap long haus bilong tupela na
tupela i save givim kaikai na lukautim em gut tru.   
  4466                       Olgeta taim ol i save mekim gut long wanpela
wanpela na wok wantaim long olgeta de.   
  4467                         
  4468                       Taim ol i laik wokim nupela gaden samting, ol i
save stat long moningtaim tru na kam long haus long apinun tru.   
  4469                       Ples ol i stap long en em i bus tru.   
  4470                       I no gat gutpela ples bilong planim kaikai tru.   
  4471                       Dispela ples i gat planti ston na bus tru.   
  4472                       Sapos yu wokabaut long dispela hap bai yu lus
olgeta.   
  4473                         
  4474                       Dispela dok ya em i kle[v]a tru.   
  4475                       Em i save wokabaut gut oltaim long rot.   
  4476                         
  4477                       Wanpela taim ol i go long gaden bilong ol long
kamautim taro.   
  4478                       Ol i wok long kamautim ol taro long kamautim ol
taro long moningtaim tru, samting olsem tu klok long apinun nau i stat long
ren.   
  4479                       Ol i bungim olgeta taro na ol i go long wanpela
hap bilong sindaun tasol ol i no painim wanpela hap bilong sindaun tasol ol i
no painim wanpela haus tru.   
  4480                         
  4481                       Klostu taim ren i laik stat pundaun, ol i hait
aninit long wanpela draipela ston i stap klostu long gaden.   
  4482                       Em i olsem tudak tru.   
  4483                       Ol i tok, `Bai mipela i go long haus olsem
wanem?'   
  4484                       Ol i wok long toktok i stap yet.   
  4485                       Na ol i ting, `Mipela i lusim haus na i kam tasol
husat bai i go long haus na lukim ol pik?'   
  4486                       Nau i tudak tru pinis ol i no lukim wanpela ples,
nogat tru.   
  4487                         
  4488                       Dispela dok i tok olsem man na i tok, `Mi lukim
haus na ol pik pinis.   
  4489                       Nau yumi mas i go long haus.'   
  4490                       `Yumi bai i go olsem wanem?'   
  4491                       tupela i tok.   
  4492                       Na dok i bekim tok, `Lapun mama, holim tel bilong
mi na tokim boi long holim han bilong yu.'   
  4493                       Nau dok i tok, `Yumi go.'   
  4494                         
  4495                       Tupela i wok long harim dok tasol.   
  4496                       Tupela i pret tru.   
  4497                       Klostu nau tupela i harim wanpela pik i krai.   
  4498                       Olaman ol i kam pinis long haus bilong ol.   
  4499                       Dispela ples em klostu long Kumdi insait long W. 
 
  4500                       H.   
  4501                       P.   
  4502                       [Wes Hailans Provins, Hagen Pipel].   
  4503                         
  4504                       Olsem na nau yumi save lukautim ol dok gut.   
  4505                       Taim yumi lusim wanpela pik samting o narapela
samting dok inap long smelim em na i painim kwiktaim tru.   
  4506           148     1976     Wanpela man i laik painim abus long bus na
em i go.   
  4507                       Em i go namel long bus na wanpela samting i
meknais long hap.   
  4508                       Em i lukim ya nogat.   
  4509                       Em i lukim wanpela snek i stap.   
  4510                       Man ya em i pret na surik na em i lukim na i laik
i go bek.   
  4511                       Tasol dispela snek em i no i go.   
  4512                       Em i stap tasol.   
  4513                         
  4514                       Nau man i ting olsem wanem.   
  4515                       Em i go klostu na i lukim snek.   
  4516                       Dispela snek em i go insait long skin bilong
wanpela guma.   
  4517                       Dispela guma i bin dai na skin bilong em i stap
nating.   
  4518                         
  4519                       Taim snek i go insait em i liklik yet het bilong
em i go ausait na bel bilong en i no inap kam ausait.   
  4520                       Olsem na em i stap yet olsem i go bikpela.   
  4521                       Tasol dispela skin bilong [guma] em i pas yet i
stap.   
  4522                       Na dispela snek namel bilong en i go liklik na
tupela hap i bikpela.   
  4523                         
  4524                       Klostu dispela snek i laik dai na i stap.   
  4525                       Dispela man i holim wanpela stik na em i brukim
dispela skin bilong guma.   
  4526                       Nau snek ya i amamas moa yet na em i go.   
  4527                       Em i go liklik long hap na em i tanim na lukluk
long dispela man.   
  4528                       Olsem em i tok tenkyu long dispela man.   
  4529                       Nau dispela man i painim abus na raun i stap na i
kam bek long ples.   
  4530                         
  4531                       Wanpela taim ples bilong dispela man i gat
bikpela pait.   
  4532                       Man i ting long i go pait, nau em i go pinis long
pait na em i kisim wanpela spia stret long skru bilong lek bilong em.   
  4533                       Sori, bai em i mekim wanem nau?   
  4534                       Klostu em i laik dai.   
  4535                       Tasol ol wantok bilong em ol i bringim em i kam
long ples.   
  4536                       Sori nau baga ya i kaikaim tit, `Bilong wanem mi
go pait?'   
  4537                       Em i no inap wokabaut long lek bilong em.   
  4538                         
  4539                       Olgeta taim em i slip long haus tasol.   
  4540                       Sampela man i laik katim na kisim dispela hap
spia i stap insait.   
  4541                       Tasol em i tok, `Nogat.   
  4542                       Bai mi dai wantaim spia.'   
  4543                         
  4544                       Ol wantok bilong em ol i sori long em na ol i
laik rausim dispela hap spia tasol em i no laik.   
  4545                       Orait, nau ol i lusim em na ol i go.   
  4546                         
  4547                       Wanpela taim em i laik pilim san na hatim skin
bilong em na i go ausait.   
  4548                       Em i go insait long wanpela bikpela ples gras.   
  4549                       Em i go hait i stap long dispela ples.   
  4550                       Na san i hat na em i slip pinis.   
  4551                       Em i slip i dai tru.   
  4552                         
  4553                       Nau wanpela samting i kam [skrapim] lek bilong
em.   
  4554                       Man ya i kirap kwik na lukluk.   
  4555                       Em i lukim wanpela snek i wokabaut antap long sua
bilong em na rapim sua long tang bilong em.   
  4556                       Sori man ya i kirap nogut na tromoi olgeta lek
bilong em wantaim snek.   
  4557                         
  4558                       Dispela taim hap spia insait, em i sut i kam
ausait pinis.   
  4559                       Baga ya i amamas tru.   
  4560                       Em i no pret moa long snek.   
  4561                       Em i gat bikpela amamas tru.   
  4562                         
  4563                       Tasol dispela snek i wokabaut i go long wanpela
ples klia na dispela man i lukim.   
  4564                       Em i lukim dispela snek namel i liklik na tupela
hap i bikpela.   
  4565                         
  4566                       Yes, em i save nau bipo em i helpim dispela snek
long bus.   
  4567                       Olsem na em i kam sevim laip bilong mi.   
  4568                       Em i ting olsem na em i amamas.   
  4569                       Sapos dispela man i no bin helpim snek, bai snek
i dai pinis.   
  4570                       Olsem tu long man ya bai i dai tu.   
  4571                       Tasol man i helpim laip bilong snek na snek tu i
helpim laip bilong dispela man.   
  4572           149     1976     Bipo tru 2-pela meri i stap long viles ol i
kolim Yombi insait long Ialibu sab-Provins [Hagen Pipel, Saut Hailans
Provins].   
  4573                       Nem bilong tupela meri em i Kiwame na Kawame.   
  4574                         
  4575                       Long wanpela de gutpela taim i kamap na tupela i
tok, `Yumi tupela i go long bus na painim rop bilong wokim bilum.'   
  4576                       Nau tupela i go long bus na painim rop i go i go.
  
  4577                       Na tupela i go insait tru long bikbus.   
  4578                       Nau tupela i kamap long wanpela graun i bruk long
en.   
  4579                       Tupela i laik kisim sindaun malolo long dispela
hap na hatim skin bilong ol long san.   
  4580                         
  4581                       Long dispela taim yet 2-pela i bin lukim gutpela
yet bilong ston na i go sindaun long en.   
  4582                       Nau bihain 2-pela i laik kirap na i go long viles
bilong ol na wanpela meri i laik kirap na em i no inap kirap.   
  4583                       Na em i tokim narapela meri i spik, `Yu kirap
pastaim na yu ken helpim mi long sanap.'   
  4584                       Narapela meri bekim tok, `Susa mi tu mi pas mi
pinis ya.'   
  4585                         
  4586                       Nau tupela meri wantaim i pas long ston na ol i
hatwok tru long ston na ol i hatwok tru long kirap na tupela i sindaun yet
long ston na i tudak i kamap na tupela i slip antap long ston.   
  4587                         
  4588                       Nau long ples papamama bilong tupela i lukautim
ol na i no inap painim tupela tumora gen long moningtaim tru ol i bihainim mak
bilong lek bilong tupela i go i go long dispela bus tupela meri i bin go long
en na ol i painim tupela i sindaun yet long dispela ston.   
  4589                         
  4590                       Ol papa na mama bilong tupela i askim tupela,
`Yupela i mekim wanem nau?'   
  4591                       Tupela i bekim tok, `Mitupela i sindaun long
dispela ston na ston i pasim mitupela na i stap hia tasol.'   
  4592                         
  4593                       Nau ol i stat long rausim ston, tasol ston i
bikpela tru ya na ol i hatwok tru.   
  4594                       Nau ol i lusim ston na i krai na katim han bilong
ol na ol i go bek long haus.   
  4595                         
  4596                       Dispela ples tupela i sindaun long mipela i kolim
Maun Giluwe, tupela meri i tanim olsem ston na kamap maunten.   
  4597           150     1976     Long taim bipo tru i bin i gat tupela marit
wantaim tupela pikinini man.   
  4598                       Wanpela de, tupela hia i go long nambis long go
hukim sampela pis.   
  4599                         
  4600                       Taim tupela brata hia i stat long huk nau orait
ol i hukim hap kapiak i drip long solwara.   
  4601                       Orait bikpela brata i tokim liklik long swim na
go kisim hap kapiak, tasol liklik i tok man mi liklik tumas nogut tait i karim
mi.   
  4602                         
  4603                       Orait, bikbrata i swim nau, na i go kisim kapiak.
  
  4604                       Taim i kam em i bungim ol hap diwai na i wokim
paia bilong kukim kapiak.   
  4605                         
  4606                       Taim em i tan pinis bikbrata i stat long kaikai
kapiak nau, smolbrata i lukim nau na i singaut, `He[i] brata givim mi hap.'   
  4607                       Tasol bikbrata i tok, `Pastaim yu no bin laik go
kisim long solwara.   
  4608                       Kaikai pekpek bilong yu.'   
  4609                       Tarangu liklik ya i no moa singaut nau.   
  4610                         
  4611                       Narapela de tupela i go hukim pis gen, orait taim
tupela i kamap long nambis liklik i kirap kisim kanu na i go long ailan ol
kapiak i stap long en.   
  4612                       Dispela ailan i gat masalai i save kilim ol man. 
 
  4613                         
  4614                       Orait, liklik brata i bin tromoim daun pinis
sampela kapiak.   
  4615                       Em i go daun na i wok long go putim ol kapiak
long kanu.   
  4616                       Dispela taim nau masalai i smelim boi.   
  4617                         
  4618                       Tasol i bin kam let [bihaintaim].   
  4619                       Boi ya i bin pul spit tru long kanu, na go kamap
bek long bikbrata bilong em.   
  4620                         
  4621                       Man, taim brata i lukim liklik brata i kisim
planti kapiak, na em i amamas, tasol liklik brata i tokim em, `Asde yu tok bai
mi kaikai pekpek bilong mi, yu go na painim bilong yu yet.'   
  4622                         
  4623                       Brata i kisim kanu bilong em yet na pul i go long
ailan.   
  4624                       Em i sua nau na go long bus.   
  4625                       Brata ya i go antap long kapiak nau.   
  4626                       Taim em i wok long raunim kapiak, wanpela lip
bilong kapiak i flai i go stret long hul masalai i save slip long en.   
  4627                       Em i lukim na i save pinis sampela man i stilim
gen kapiak bilong em.   
  4628                         
  4629                       Bikbrata i bin let [bihaintaim] tru long ranawe. 
 
  4630                       Masalai i kam kamap taim boi ya i stap antap yet.
  
  4631                       Liklik brata i save yet bai masalai i pait
wantaim bikbrata bilong em.   
  4632                         
  4633                       Liklik brata nau i kirap pul i go kwik tru long
ailan.   
  4634                       Masalai i no bin save liklik boi i hait pinis
long as bilong kapiak.   
  4635                         
  4636                       Em i wok long bungim ol mau kapiak, em stat nau
long tromoim long ai bilong masalai em i no lukluk gut nau, na liklik brata i
singautim bikbrata, `Yu kam daun kwik taim masalai i no lukluk, ai i pas pinis
long kapiak i mau.'   
  4637                         
  4638                       Bikbrata i go daun tasol na tupela i kisim
sampela kapiak na ran i go long ol kanu, na pul i go long ples bilong tupela. 
 
  4639                       Bihain nau bikbrata i save mekim gut tru long
smolbrata bilong em.   
  4640                         
  4641                       Na nau yumi olgeta i save helpim husat i laikim
samting, bihain bai i lukluk long yu tu.   
  4642                         
  4643                       Olsem bikbrata i bin luk nogut long smolbrata,
tasol bihain smolbrata i bin sevim laip bilong em long masalai.   
  4644           151     1976     Long taim bipo tru ol tumbuna i no save
kaikai pis na slip.   
  4645                       Dispela lapun meri i kisim tupela yangpela
pikinini meri bilong em na i go wasim saksak.   
  4646                       Dispela wara ol i wasim saksak long en i gat
planti ol bikpela pis ol i kolim bikmaus, long tokples bilong mi, mi kolim
karua.   
  4647                         
  4648                       Dispela lapun meri i sindaun lukluk na laik
bilong em i strong tru long kaikai dispela pis na em i stori long tupela
pikinini bilong em olsem, `Yutupela i bikpela pinis na kisim ples bilong mi.   
  4649                       Mi kaikai dispela pis na mi indai na yutupela i
no ken wari long mi.'   
  4650                       Em nau ol i kukim dispela pis i gat gutpela smel
na gris moa na em i kaikai na i swit moa yet na em i pinisim tru dispela pis. 
 
  4651                       I no gat wanpela hap mit i lep.   
  4652                         
  4653                       Em i dring wara, em nau ai bilong em i bagarap
tru long slip.   
  4654                       Taim em i slip, tupela pikinini i was long em.   
  4655                       Sapos em i dai bai lewa bilong em i no inap wok. 
 
  4656                         
  4657                       Bipo tru ol tumbuna i no save slip, em pes taim
tru lapun meri i kaikai pis na em slip.   
  4658                       Taim em i kirap na em paitim garamut na ol
manmeri i bung na em i tokaut na olgeta man long ples i go long bus long
raunwara na kisim pis na ol i kukim na kaikai na ol i slip.   
  4659                         
  4660                       Bipo ol i no save kaikai pis na tu ol tumbuna i
no save slip.   
  4661                       Lapun meri i pes meri bilong kaikai pis na slip. 
 
  4662                       Olsem na ol manmeri bilong olgeta hap i save
kaikai bikmaus o pis na ol i save slip.   
  4663           152     1976     Bipo tru, i gat tupela brata i stap.   
  4664                       Bikbrata i save painim pis long wara.   
  4665                       Na smolbrata i save painim ol abus long bus.   
  4666                         
  4667                       Long wanpela de, bikbrata i redim ol samting
pinis bilong go long wara.   
  4668                       Na em i go kisim wanpela kukamba.   
  4669                       Dispela kukamba i yangpela skin i no strong.   
  4670                       Em i karim dispela kukamba i go haitim klostu
long bikpela ston long wara.   
  4671                         
  4672                       Na em i wok long painim ol pis long wara i go.   
  4673                       Na em i sutim planti pis moa.   
  4674                       Klostu i apinun na boi ya i kam bek.   
  4675                       Em i kam painim kukamba na em i no lukim.   
  4676                       Long dispela ston, wanpela yangpela meri i
sindaun long ston i stap.   
  4677                       Na boi i askim, `Meri yu painim kukamba bilong mi
tu, a?'   
  4678                         
  4679                       Na meri i tok, `Maski long kukamba.   
  4680                       Givim mi pis na mi karim, bai yumi i go long haus
bilong yu.'   
  4681                       Olsem na tupela i go long haus bilong boi ya.   
  4682                       Na tupela i wok long kukim kaikai i stap.   
  4683                         
  4684                       Na long apinun taim, smolbrata, i kam bek long
bus.   
  4685                       Na em i lukim meri bilong bikbrata na i askim,
`Brata, yu bin mekim wanem na kisim meri ya?'   
  4686                       Na bikbrata i laik stori long we em i mekim na i
kisim dispela meri.   
  4687                         
  4688                       Tasol smolbrata i tok, `Mi save pinis wanem kain
samting yu bin mekim.   
  4689                       Mi inap long mekim tu ya.'   
  4690                         
  4691                       Long moningtaim tru smolbrata i kisim ol spia
bilong sutim pis na em i kisim wanpela kukamba i mau pinis, na em i go long
wara na em i putim kukamba antap long ston.   
  4692                       Na em i go painim ol pis long wara.   
  4693                         
  4694                       Bihain klostu apinun em i kam bek.   
  4695                       Na em i painim kukamba bilong em.   
  4696                       Na em i lukim wanpela lapun meri nogut tru i
sindaun antap long ston i stap.   
  4697                       Na lapun meri i tok, `Yu kisim mi na putim mi
antap long solda bilong yu.'   
  4698                       Na boi i tok, `Nogat.   
  4699                       Yu yet i mas wokabaut.'   
  4700                       Tasol lapun meri i strong moa long boi i mas
karim em.   
  4701                         
  4702                       Orait, nau lapun meri i go sindaun antap long
solda bilong boi.   
  4703                       Na boi ya i karim em i go long haus bilong em.   
  4704                         
  4705                       Bikbrata i lukim smolpela bilong em na i tok, `Mi
laik tokim yu gut long kisim meri.   
  4706                       Tasol, yu yet, yu sakim tok bilong mi, na yu
kisim lapun meri.'   
  4707                         
  4708                       Olsem na lapun meri i pas tru antap long solda
bilong boi.   
  4709                       Maski, boi i laik slip o waswas, o i go long bus,
o pispis, o pekpek.   
  4710                       Lapun meri i pas tru antap long solda bilong em. 
 
  4711                       Oltaim em i pispis, o pekpek antap long solda
bilong boi yet.   
  4712                       Olsem na boi i kamap bun nating tru.   
  4713                       Klostu em i laik dai.   
  4714                         
  4715                       Olsem na wanpela taim wanpela snek i harim stori
bilong boi ya.   
  4716                       Nem bilong snek em Pina.   
  4717                       Snek Pina i salim tok long boi na i tok, `Yu mas
karim lapun meri bilong yu i go long wanpela as bilong diwai tulip.'   
  4718                       Na yu mas kisim ol kru bilong tulip.   
  4719                       Na haus bilong snek Pina i stap long het bilong
dispela tulip.   
  4720                         
  4721                       Olsem na boi i go long as bilong tulip na i goap
i go antap na i kisim kru bilong tulip i stap.   
  4722                         
  4723                       Nau, wantu snek Pina i kalap antap long het
bilong lapun meri na i raunim nek bilong em na i pundaun long graun.   
  4724                       Na lapun meri i dai pinis.   
  4725                       Olsem na boi i amamas tru.   
  4726                       Na em i givim sampela pe olsem; ring na girigiri.
  
  4727                         
  4728                       Sapos nau yu painim sampela long ol dispela snek
pina, bai yu lukim ol ring long nek bilong em i olsem waitpela mak i makim
long nek bilong em.   
  4729           153     1976     Wanpela man i maritim tupela meri.   
  4730                       Wanpela meri i blakpela skin.   
  4731                       Na narapela meri i retpela skin meri.   
  4732                       Long wanpela taim retpela meri i no laikim
dispela man na em i ranawe i go long as ples bilong papamama bilong em.   
  4733                         
  4734                       Olsem man bilong em i laik i go kisim em i kam
bek long ples bilong man.   
  4735                       Na em i kisim sampela samting bilong baim meri.   
  4736                       Samting olsem: pik, kina, ston sol bilong
tumbuna.   
  4737                         
  4738                       Na tewel bilong meri i go long wanpela liklik
wara.   
  4739                       Dispela wara ol meri i save painim rokrok long
en.   
  4740                       Namba wan meri i no save olsem man bilong em i
bin kilim namba tu meri pinis.   
  4741                       Nogat.   
  4742                       Em i no save.   
  4743                         
  4744                       Long dispela taim meri i laik i go painim rokrok
long dispela liklik wara, tewel bilong namba tu meri i stap long en.   
  4745                       Na em i redim bombom na i go long biknait tru.   
  4746                       Em i go, i go na em i kisim planti rokrok.   
  4747                       Em i go yet na wanpela samting i kam mekim indai
bombom bilong em.   
  4748                         
  4749                       Em tewel bilong retpela meri tasol.   
  4750                       Man bilong em i kilim em bipo.   
  4751                       Na dispela tewel meri i tok, `Yu karim mi i go
long haus bilong yu.'   
  4752                       Tewel meri i tok olsem na meri i go painim
rokrok, em i karim tewel i go long ples bilong em.   
  4753                       Em i karim tewel meri i go, i go na meri tru, em
i sotwin na klostu em i laik i dai.   
  4754                         
  4755                       Olsem na meri i karim tewel meri i tok, `Yu
sindaun na yu opim dua.'   
  4756                       Tasol meri tru i tok long tewel meri i spik, `Yu
sindaun na mi mekim paia.'   
  4757                       Tasol tewel meri i tok, `Maski yu karim mi i stap
long solda bilong yu na yu mekim paia.'   
  4758                       Tewel meri i tok olsem na meri tru i belhat nogut
tru.   
  4759                         
  4760                       Nau meri tru i putim tewel meri i stap long solda
bilong em na em i mekim draipela paia tru i bikpela moa.   
  4761                       Meri tru i mekim paia insait long haus bilong em.
  
  4762                       Na em i kukim dispela tewel meri long paia em i
bin mekim.   
  4763                         
  4764                       Olsem na tewel meri i tok, `O sori susa, dispela
em i no pait.'   
  4765                       Tewel meri i tok olsem na em i kirap na paitim
meri tru.   
  4766                       Tasol meri tru tu i no isi long paitim tewel
meri.   
  4767                         
  4768                       Tupela i pait i go, i go i go, i go na tupela
wantaim i sotwin na indai wantaim long wanpela taim tasol.   
  4769                         
  4770                       Nau maus bilong tupela i op tru i stap insait
long haus klostu long dua.   
  4771                       Wanpela i stap long hap, na narapela i stap long
sait.   
  4772                       Na tupela i dai i stap.   
  4773                         
  4774                       Na man bilong meri tru em i ting long i go givim
kaikai bilong pik long haus meri.   
  4775                       Na em i go, tasol long haus meri, smok i no
kamap, olsem na man i ting meri i go painim kaikai bilong pik long gaden.   
  4776                         
  4777                       Em i ting olsem na em i opim dua bilong haus.   
  4778                       Na ol pik i stap insait na bikmaus nambaut i stap
long haus.   
  4779                       Tasol man i no save olsem tupela meri indai i
opim maus i stap arere long dua.   
  4780                         
  4781                       Na em i opim dua na putim tupela han i go long
maus bilong tupela meri i dai na long dispela taim man tu i dai pinis.   
  4782                       Asua bilong tewel meri tasol i kilim indai tupela
manmeri tu.   
  4783           154     1977     Bipo tru wanpela man wantaim wanpela meri
tupela i stap long wanpela ples em tupela i olsem susa na brata.   
  4784                       Meri i wok long gaden long planim kain kain
kaikai long gaden.   
  4785                       Na brata bilong dispela meri i wok long painim
kapul long bus.   
  4786                       Na tupela i stap long dispela ples.   
  4787                         
  4788                       Na wanpela taim dispela boi i tokim susa bilong
em olsem, `Nau mi go painim kapul long bus na yu stap long haus.'   
  4789                       Em i tok olsem na boi i go long bus.   
  4790                       Taim tupela i wok lukautim, wanpela pik tu i
stap.   
  4791                       Na dispela pik i bikpela moa i stap.   
  4792                       Na tupela i lukautim kapul long bus na em i kilim
wanpela kapul klostu long gaden.   
  4793                       Na em i putim long rot na em i go painim kapul
gen long bus.   
  4794                         
  4795                       Dispela kapul pastaim boi i kilim pinis long en
na boi i putim long rot na em i tanim kamap olsem brata bilong meri ya.   
  4796                       Em i kisim mak stret bilong brata bilong meri i
stap long en.   
  4797                       Na em i mekim sem pasin wantaim meri, na kapul ya
i go bek pinis na meri i sem na i krai i stap.   
  4798                         
  4799                       Bihain brata tru bilong meri i kam na em i bin
kilim planti kapul na karim i kam long susa bilong em.   
  4800                       Na susa i kros i stap na brata i askim, `Yu kros
long wanem?   
  4801                       Mi karim kapul i kam ya.   
  4802                       Yu kam na lukim.'   
  4803                       Susa i no mekim wanpela tok.   
  4804                       Em i kros i stap na brata bilong meri ya i mumuim
kapul pinis na meri i no mekim wanpela tok.   
  4805                       Em i wok long kros i stap yet.   
  4806                         
  4807                       Brata i askim, `Mi mekim wanem samting long yu na
yu kros planti long mi?'   
  4808                       Na meri em i no bekim tok bilong em.   
  4809                         
  4810                       Kapul i bin trikim meri ya na meri i ting tru
olsem brata tru bilong em i bin mekim sem pasin long em.   
  4811                       Na olsem meri i wok long kros i stap long brata,
em i wok hat tru long askim i go.   
  4812                       Na bihain em i kros na brata i rausim kapul na
sampela em i skelim na i givim long susa na em i no kisim na kaikai.   
  4813                       Em i kros yet.   
  4814                         
  4815                       Na brata i tingting planti tru, `Mi mekim wanem
long em na em i krosim mi?'   
  4816                       Brata i ting olsem na em i kilim dispela pik
tupela i lukautim em long en.   
  4817                       Brata i mumuim pik na i tan pinis na em i rausim
na em i skelim gut na hap sait bilong pik wantaim sampela kapul em yet i
kisim.   
  4818                       Na sampela kapul wantaim narapela sait bilong pik
em i givim long susa bilong em.   
  4819                         
  4820                       Brata ya i karim hap pik bilong em long solda
bilong em na em i tokim susa bilong em olsem, `Mi givim kapul long yu na yu no
kaikai na mi givim pik long yu na yu no kaikaim em tu.   
  4821                       Orait, yu stap long dispela ples mi bai i go long
narapela ples nau.'   
  4822                         
  4823                       Brata i tok olsem na em i kirap na wokabaut i go.
  
  4824                       Na susa i tokim brata olsem, yu mekim olsem long
mi na mi no kaikai pik na kapul.   
  4825                         
  4826                       Boi i go yet na meri i bihainim em i go.   
  4827                       Na man i karim hap sait bilong pik tu long solda
bilong em na em i go longwe ples.   
  4828                       Na em i kamap long wanpela ples na em i sanap i
stap.   
  4829                         
  4830                       Na boi i karim pik ya na gris bilong dispela pik
i pundaun long graun na i mekim bikpela raunwara tru i raunim em.   
  4831                       Na dispela gris pik i mekim dispela raunwara susa
bilong man i kam na em i lukim brata bilong em i sanap namel long raunwara na
em i sanap arere long wara.   
  4832                         
  4833                       Dispela man i sanap namel long raunwara.   
  4834                       Nau mipela kolim Ipaper, em kapul i go trikim
tupela na tupela i ranawe i go indai.   
  4835           155     1977     Long wanpela hap i gat wanpela tumbuna man i
stap, nem bilong en Sinimai.   
  4836                       Wanpela de em i go long bus bilong painim kiau,
na em i go lukim arere long ston na em i go lukim wanpela man i slip i stap.   
  4837                         
  4838                       Man ya em i go klostu na lukim ya nogat.   
  4839                       Wanpela masalai man i dai i stap.   
  4840                       Na dispela man i lukim em na i surik bek liklik. 
 
  4841                       Na bihain em i tingting bek long stori tumbuna na
em i kam klostu na karim dispela bodi i go na planim long wanpela gutpela
ples.   
  4842                         
  4843                       Na i planim sampela naispela plaua bilong tumbuna
na em i kam bek long haus na em i slip.   
  4844                         
  4845                       Long nait em i driman na i lukim dispela masalai
i kam na i tokim dispela lapun man, na i spik, `Bodi bilong mi i stap long bus
na yu bringim bodi bilong mi long gutpela ples na planim mi.   
  4846                       Na tumora moningtaim tru yu kirap na kisim banara
bilong yu na i go long ples yu bin planim bodi bilong mi long en, na bai yu
lukim wanpela bikpela pik man bai i stap long dispela.   
  4847                       Na bai yu sutim em long wanpela spia tasol bai em
i dai.   
  4848                       Na yu no ken kisim i go mumuim long arapela ples.
  
  4849                       Yu mumuim long hia na kolim dispela Nanuwo
Golik.'   
  4850                         
  4851                       Na as bilong dispela nem i olsem, `Masalai Ples
Matmat.'   
  4852                       Na bihain ol i kilim wel pik ol i save kisim i go
long dispela Nanuwo Golik tasol na ol i mumuim.   
  4853                         
  4854                       Na nau tu ol i mekim olsem.   
  4855                       Olsem na mi tu mi bilong dispela ples.   
  4856                       Em long Jimi Riva Tabibuga [Narak Pipel].   
  4857           156     1977     Bipo tru i gat tupela brata i stap.   
  4858                       Tupela i stap nau na bikbrata, em i marit pinis
tasol liklik brata i no yet.   
  4859                       Em i no marit.   
  4860                         
  4861                       Tupela i stap na tupela i gat wanpela gaden.   
  4862                       Olsem na wanpela nait bikbrata i go was long pik,
long gaden bilong ol.   
  4863                       Nogut pik i go kaikai ol yam na mami bilong ol,
na bikbrata i go was long sutim dispela pik.   
  4864                         
  4865                       Taim man ya i go i stap long gaden, orait, mama
bilong tupela brata i stap long ples.   
  4866                       Na i gat wanpela wel limbum tu i sanap arere long
haus bilong dispela lapun mama bilong tupela brata ya.   
  4867                         
  4868                       Na dispela wel limbum tu i no bikpela o longpela,
nogat.   
  4869                       Em i liklik tru na i sotpela tasol.   
  4870                       Long tudak nau lapun mama bilong tupela brata ya
i kirap goap antap long dispela wel limbum na wel limbum yet i go longpela
tru, na i go kamap long gaden, long ples we namba wan pikinini man bilong em i
stap long en.   
  4871                         
  4872                       Nau em i kamap olsem pik na em i kaikai yam na
mami long gaden.   
  4873                       Em i kaikai i go, i go na i kamap long dispela
man, na man ya i laik sutim dispela pik tasol em i no inap long winim dispela
pik.   
  4874                       Nogat.   
  4875                       Pik i strong na i winim em na pik i kaikai
dispela man.   
  4876                         
  4877                       Pik i kaikai man ya pinisim tru bodi bilong em.   
  4878                       Na em i larim het tasol i stap long gaden.   
  4879                       Dispela pik i no wel pik tru.   
  4880                       Em i mama bilong tupela man ya tasol i kamap o i
tanim olsem pik.   
  4881                       Na em i go kaikaim ol dispela kaikai long gaden. 
 
  4882                       Na tu em i kaikaim pinis namba wan pikinini man
bilong em.   
  4883                         
  4884                       Orait, long moning tru em i go antap long dispela
wel limbum na em i go bek long haus bilong em long ples.   
  4885                       Em i tokim tambu meri bilong em, wantaim namba tu
pikinini man bilong em olsem, `Yupela i go long gaden na painim dispela man,
nogut pik i kaikaim em.'   
  4886                         
  4887                       Orait, ol i kirap na i go long gaden na ol i go
painim em.   
  4888                       Na ol i no painim wanpela man i stap long gaden,
tasol ol i go na ol i lukim ples we pik i kaikai long en.   
  4889                       Na ol i lukim het bilong dispela man i stap.   
  4890                       Na ol i kisim het bilong dispela man na ol i
kisim i go planim long ples.   
  4891                         
  4892                       Orait, ol i stap na wanpela taim liklik brata i
tok, `Mi traim i go was long gaden na mi sutim dispela pik.'   
  4893                       Orait, man ya i kirap na i go long gaden na em i
was i stap.   
  4894                       Em i stap nau na em i lukim wanpela rat i slip
aninit long paiawut.   
  4895                       Olsem na man ya i laik kilim dispela rat.   
  4896                         
  4897                       Tasol dispela r[a]t i tokim dispela man olsem,
`Ah yu i no ken kilim mi.   
  4898                       Nogut bai yu i dai nau long nait, olsem brata
bilong yu.   
  4899                       Yu ting brata bilong yu, husat i kilim em?   
  4900                       Em mama bilong yutupela tasol i kaikaim em.'   
  4901                       Man ya i harim rat i tokim em olsem, na em i no
kilim rat.   
  4902                         
  4903                       `Yu i go kamautim sampela yam na mami, na bai
mitupela kisim ol i go long ples bilong mi.   
  4904                       Klostu bai mama bilong yu i kam nau.   
  4905                       Yu mekim hariap na mitupela i go hait kwik.'   
  4906                         
  4907                       Orait, man ya i harim tok bilong rat, na em i
kisim sampela mami na tupela i go long ples bilong rat.   
  4908                       Taim tupela i go, rat i go pas na man i go
bihain, tupela i go na kamap long as bilong wanpela diwai.   
  4909                       Nem bilong dispela diwai em ton.   
  4910                       Nau na rat i tokim man olsem, `Em nau bai
mitupela i go antap long dispela ton em i ples bilong mi hia.   
  4911                       Bai mitupela i go antap long rop.'   
  4912                         
  4913                       Tasol man i tok, `Mi pret long i go antap ya.   
  4914                       Mi lukim ol bikpela binatang na mi pret.   
  4915                       Nogut ol binatang i kaikaim mi.'   
  4916                       Tasol rat i tok, `Nogat.   
  4917                       Em ol pren bilong mi, ol i no inap kaikai yu.'   
  4918                       Olsem man i go antap pastaim na rat i go bihain. 
 
  4919                       Na rat i wok long kisim mami bilong tupela i go
antap long diwai.   
  4920                         
  4921                       Nau rat i tokim dispela man olsem, `Yu tekewe
skin bilong mami na kukim i stap na bai mitupela i go sindaun ausait na was
long gaden.   
  4922                       Klostu bai mama bilong yu i kam nau.'   
  4923                         
  4924                       Olsem na tupela i was i stap, i stap na tupela i
lukim meri ya em i kam long gaden.   
  4925                       Meri i go antap long wel limbum na wel limbum i
go longpela tru i go kamap long gaden.   
  4926                       Na meri i tanim olsem pik i kam kamap long gaden
na em i wok long smelim olgeta hap long gaden.   
  4927                         
  4928                       Bihain em i smelim dispela rot bilong rat wantaim
man i go long en.   
  4929                       Em i bihainim i go na i kamap long as bilong
diwai ya man wantaim rat i stap long en.   
  4930                       Na meri i apim het bilong em i go antap na em i
lukim pikinini bilong em i stap wantaim rat antap long diwai.   
  4931                         
  4932                       Nau man i tok, `Na bipo yu kaikai brata bilong
mi, nau bai yu i dai.'   
  4933                       Olsem na meri i laik traim long i go antap long
diwai long kaikaim pikinini bilong em.   
  4934                         
  4935                       Taim em i go antap, ol binatang i wok long
kaikaim em nogut tru.   
  4936                       Na skin bilong em i solap nabaut.   
  4937                       Longpela nait tru ol binatang i mekim save
dispela meri.   
  4938                       Na meri i no go hariap, nogat.   
  4939                       Em i tingting olsem em i laik kaikaim tru
pikinini bilong em.   
  4940                       Tasol i no gat tru.   
  4941                         
  4942                       Em i mekim i go, i go na i tulait pinis.   
  4943                       Long moning meri ya i go bek long gaden.   
  4944                       Na em i go antap long wel limbum na em i go bek
long haus bilong em long ples.   
  4945                         
  4946                       Long moning yet em i tokim tambu meri bilong em
olsem, `Yupela i go long gaden na lukim dispela man.   
  4947                       Nogut pik i kaikaim em.'   
  4948                       Olsem na meri i kirap kisim ol pikinini bilong em
na ol i go long gaden.   
  4949                         
  4950                       Na ol i lukim man ya em i wok long kamautim ol
yam na mami long gaden.   
  4951                       Ol i go i stap long liklik haus, na ol pikinini
bilong meri bilong brata bilong man, ol i lukim rat na ol i laik kisim em.   
  4952                       Tasol man ya i tokim ol olsem, `Yupela i no ken
kilim em, yupela i ting, sapos dispela rat i no gat, em bai mi i no inap stap.
  
  4953                       Nogat tru.   
  4954                       Em bai pik i kaikaim mi pinis.   
  4955                       Yupela i ting papa bilong yupela, husat i kaikaim
em, em mama bilong mitupela yet i kaikaim em.'   
  4956                         
  4957                       Nau ol i lusim dispela rat i stap na liklik papa
bilong ol i kisim sampela mami i kam long rat na i putim sampela long ol.   
  4958                       Meri bilong brata bilong em i pulimapim kaikai na
ol i go long ples.   
  4959                       Man ya i tokim rat long i go bek long ples bilong
em.   
  4960                       Nau ol i go long ples bilong ol tu.   
  4961                         
  4962                       Taim ol i go kamap long ples, lapun mama i tokim
ol olsem, `Yupela boilim sampela wara na wasim mi.   
  4963                       Na katim skin bilong mi tu.   
  4964                       Mi i go daun long brukim paiawut na ol paiawut i
pundaun na paitim nabaut skin bilong mi.   
  4965                       Na skin bilong mi i solap.'   
  4966                       Na ol i tok, `Em i orait.'   
  4967                         
  4968                       Tasol ol yet ol i save pinis olsem, em i giamanim
ol.   
  4969                       Nau ol i boilim wara long tupela sospen.   
  4970                       Wanpela sospen i no hat tumas tasol narapela
sospen i boil kran[k]i tru.   
  4971                       Na ol i wasim em long narapela sospen wara i no
hat tumas.   
  4972                         
  4973                       Bihain ol i kisim arapela sospen wara i hat tru
na ol i kapsaitim antap long lapun mama bilong ol.   
  4974                       Na tarangu mama ya i dai pinis.   
  4975                       Na ol i kisim em i go na ol i planim em insait
long wel arang na bihain ol i brukim paiawut na ol i kukim em na em i paia
olgeta.   
  4976           157     1977     Long wanpela ples i gat tupela brata, na
wanpela meri.   
  4977                       Meri em i susa bilong tupela.   
  4978                       Na tripela ol i save stap long wanpela haus
tasol.   
  4979                       Na ol i stap.   
  4980                         
  4981                       Nau wanpela taim namba wan brata i tok, `Mi laik
i go painim kapul long bus.'   
  4982                       Em i kisim spia banara, na pulimapim kaukau long
bilum, na em i redi long i go long bus.   
  4983                         
  4984                       Orait, em i wokabaut i go na tudak i kamap, em i
putim bilum kaukau long wanpela liklik haus, na em i go painim kapul long bus.
  
  4985                       Na gutpela mun lait na em i go.   
  4986                       Nau em i lukim tripela kapul na i kisim i kam
long haus.   
  4987                         
  4988                       Long haus em i rausim bel bilong kapul, na bihain
em i rausim pekpek bilong kapul na em i kaikai bel bilong kapul na em i kisim
rop bilong bus na pasim tripela wantaim na karim i go long ples.   
  4989                       Na namba tu brata na susa bilong em tupela i
stap, na bihain ol i mumuim dispela kapul na ol i kaikai.   
  4990                         
  4991                       Na sampela mun i go pinis, namba wan brata i tok,
`Mi laik i go long bus.   
  4992                       Na wan wik samting bai mi stap long bus.   
  4993                       Na bihain bai mi kam bek.'   
  4994                       Em i tokim tupela olsem na redim ol samting
bilong kilim kapul.   
  4995                       Na pulimapim kaukau long bilum.   
  4996                       Na em i slip i stap.   
  4997                       Long moning, em i kisim ol samting bilong em na i
go.   
  4998                       Orait, em i wokabaut i go i go em i go kamap long
dispela maunten.   
  4999                         
  5000                       Em i sindaun long maunten, na wokim smok na i
kisim win liklik na em i sindaun i stap, na em i lukluk i go long ol bus na em
i lukim wanpela smok i kamap namel long bus.   
  5001                       Na em i tingting long em i laik i go lukim
dispela smok, na smok i pinis, orait em i go i go, na em i harim wanpela dok i
krai em i go, na em i lukim wanpela dok i putim lip kapiak long maus bilong em
na em i krai i stap, orait boi i go kamap na dok i tok, `Yu kam mekim wanem
long hia?'   
  5002                         
  5003                       Dok i tok, `Yu inap helpim mi?'   
  5004                       Orait em i kisim lip kapiak, ol kain kain samting
bilong mumuim pik, na em i go insait long haus na i kisim bikpela pik i kam
ausait.   
  5005                         
  5006                       Na boi i lukluk i stap na em i kisim bikpela stik
bipo em save kilim pik long en.   
  5007                       Em i kisim dispela stik na kilim pik na bihain
kukim gras bilong pik.   
  5008                       Kukim pinis katim pik na tupela mumuim, na hap
liklik ol mumuim long arapela hap.   
  5009                       Ol sait na het bilong pik ol mumuim long hap.   
  5010                         
  5011                       Na bihain tupela i rausim pik na dok em i go
kisim het bilong pik tasol.   
  5012                       Olgeta pik em i givim long dispela boi.   
  5013                       Na dok i tok, `Yu karim olgeta pik i go.'   
  5014                       Em tok olsem long boi na dok i givim wanpela
karamap long boi.   
  5015                       Na dok i tok, `Yu opim dispela karamap long
maunten bipo yu sindaun long en.   
  5016                         
  5017                       Na boi em i go, em wokabaut i go i go kamap long
dispela maunten na em i kisim dispela liklik karamap dok i givim long en.   
  5018                       Em i kisim na opim dispela karamap na boi em i go
sanap long dua bilong haus bilong en.   
  5019                         
  5020                       Nau namba tu brata na susa tupela i stap.   
  5021                       Na tupela i tok, `Yu tok long yu go kilim kapul,
tasol husat i givim dispela pik na yu karim i kam?'   
  5022                       Em i tok em wanpela wantok i givim.   
  5023                       Nau namba tu brata, i tok, `Yu go na mi stap long
haus oltaim.   
  5024                       Orait, nau mi laik go lukim dispela wantok.'   
  5025                         
  5026                       Na bikbrata i tok, `Nogat.'   
  5027                       Na brata bilong em i kros na i no kaikai pik.   
  5028                       Orait namba wan brata i toktok, `Orait yu ken i
go tumora, na yu ken redim ol samting nau bai mi amamas na kaikai pik.'   
  5029                         
  5030                       Bihain ol i slip na moningtaim em i redim ol
samting pinis na brata bilong em i tok, `Yu no ken mekim arapela samting.   
  5031                       Yu mas mekim olsem dok i tok.   
  5032                       Yu mas bihainim maus bilong em.'   
  5033                       Orait em i go, i go na kamap long maunten na em i
lukim smok i kamap na em i go kamap long ples smok i kamap long en.   
  5034                       Na dok i krai i stap holim wanpela lip kapiak na
ol arapela samting bilong kilim pik.   
  5035                       Na boi i tok, `Yu kisim ol samting na yu sanap
tasol olsem plisman.'   
  5036                       Na em i kisim stik na paitim dok nogut tru.   
  5037                       Na dok i ting, `Bipo boi i no save mekim olsem.   
  5038                       Tasol yu kam na paitim mi nogut tru.'   
  5039                       Dok i ting olsem, em yet i kisim pik long haus na
brukim het bilong pik.   
  5040                       Na dok i krai i stap.   
  5041                         
  5042                       Na boi i tokim dok long rausim gras bilong pik na
em i tromoi lek bilong em na lek i paia olgeta, na pes bilong em tu i paia.   
  5043                       Na em i no tanim pik na boi i kilim nogut tru na
dok i sindaun krai i stap.   
  5044                         
  5045                       Na em yet i mumuim pik, na bihain em i rausim na
karim olgeta pik i go, na em i kamap long haus na nambawan brata i stap lukim
pik na em i tok, `Yu no givim het bilong pik bek long dok.'   
  5046                       Na boi i tok, ` Yu nupela boi yu kisim olgeta pik
i go.  Em i tok olsem na mi karim i kam.'   
  5047                         
  5048                       Nambawan brata i ting, `Em ating paitim em o
kilim em samting.'   
  5049                       Em i ting, `Olsem na em i no kaikai pik.   
  5050                       Orait tumora bai mi go lukim.'   
  5051                       Orait na moningtaim tru em i go kamap long
maunten.   
  5052                       Na smok i no kamap long dispela ples bipo em i go
long en.   
  5053                       Na em i krai wantaim na i go kamap long haus.   
  5054                       Na em i lukim dok i slip klostu long paia.   
  5055                       Klostu em i laik indai.   
  5056                         
  5057                       Taim em i lukim dok, dispela taim em i dai na em
i krai na planim.   
  5058                       Na em i kam bek long ples na kilim brata bilong
em.   
  5059                       Na susa bilong em i go marit.   
  5060                       Sapos namba tu brata i mekim gut long dok bai
tupela inap sindaun gut, tasol boi i mekim rong na ol lain i bagarap.   
  5061           158     1977     Yumi olgeta i save kilim kapul bilong graun
na yumi save lukim wanem samting em i no gat.   
  5062                       Yes yumi olgeta i save long em i no gat namba wan
pinga.   
  5063                       Olsem wanem na i no gat?   
  5064                       Mi laik stori long as tru bilong dispela.   
  5065                       Stori i go olsem.   
  5066                       Long bipo tru wanpela man wantaim meri bilong em
i stap long Ples Naburume.   
  5067                         
  5068                       Long wanpela taim man ya em i go long bus na
painim pikinini diwai.   
  5069                       Dispela pikinini diwai em ol pisin i save kaikai.
  
  5070                       Em i lukim pinis na i wokim haus antap long
dispela diwai pinis na em i kam long ples na kisim banara na supsup na i go
bek long was long dispela pikinini diwai.   
  5071                         
  5072                       Taim em i go was long pikinini diwai pes taim, em
i painim wanpela wel yam na em i dikim na em i kisim na i pasim long lip
bilong kapiak.   
  5073                       Em i go kisim kapiak na kaikai bilong kapiak tu
na i go klostu long pikinini diwai na i mekim paia na em i kukim kapiak.   
  5074                       Kapiak i stap yet long paia na em i goap long
diwai i go antap na i go insait long dispela liklik haus em i wokim.   
  5075                         
  5076                       Na em i was long pikinini diwai i stap na em i
tingting long kapiak, nogut kapiak i paia.   
  5077                       Olsem na em i kamdaun long diwai na i go bilong
tanim kapiak.   
  5078                       Olsem na man ya i ting, nating paia i mekim nais
na ol kapiak i tanim tanim nabaut.   
  5079                       Olsem na em i go antap long diwai gen na was long
pikinini diwai.   
  5080                       I stap longtaim liklik na em i ting, nogut kapiak
i paia.   
  5081                       Olsem na em i kamdaun gen na i go lukim olsem
kapiak i tanim pinis.   
  5082                       Ol kapiak i no paia tu.   
  5083                         
  5084                       Olsem na man ya i tingting planti na em i ting,
`Wanem man i tanim kapiak?'   
  5085                       Em i go antap long diwai gen na i go insait long
liklik haus na was long pikinini diwai.   
  5086                       Tasol ai bilong em i lukluk i go daun na i was
long paia i stap.   
  5087                       Na wanpela han i kamap long karamap bilong wel
yam, taim em i bin kisim i kam na kukim kapiak na em i lusim wel yam i stap
klostu long paia.   
  5088                       Na han i kamap long dispela wel yam na i tanim
kapiak pinis na i go insait long karamap gen.   
  5089                         
  5090                       Na man ya i kirap nogut tru na i go daun long
diwai na i go klostu long paia na em i tok, yu husat man i tanim kapiak bilong
mi i stap?   
  5091                       Meri i naispela moa i kamap long wel yam na em i
tok, `Mi tasol tanim kapiak bilong yu i stap.   
  5092                       Mi meri bilong yu.   
  5093                       Na yupela i ting wanem man ya i kaikai kapiak?   
  5094                       Nogat.   
  5095                       Em i seksek nogut tru long dispela meri long
wanem em i winim olpela meri bilong em.   
  5096                         
  5097                       Na meri i tokim man, `Mi as bilong kapul.'   
  5098                       Na tupela i go na meri i tokim man, `Yu i go
lukim as bilong dispela diwai.'   
  5099                       Na man i bihainim maus bilong meri i go lukim
samting olsem 10-pela kapul i stap long wanpela as bilong diwai.   
  5100                       Na man i kisim kapul na meri tu i go long ples na
i tokim olpela meri bilong em long ol samting em i bin mekim i go na painim
dispela meri.   
  5101                       Olsem na olpela meri wantaim nupela meri tupela i
stap gut tru.   
  5102                         
  5103                       Na meri i olsem dok.   
  5104                       Em na man bilong em i go long bus, bai meri
kamapim planti kapul, meri i save tokim man bilong em, dispela em ol lain
bilong mi yu no kilim.   
  5105                       Na ol man i save lusim.   
  5106                       Olsem na ol i no save lus long abus, oltaim ol i
save kaikai abus.   
  5107                         
  5108                       Na ol i stap hepi tru, na wanpela taim wanpela
ples, ol i singautim man ya long i go na singsing.   
  5109                       Man i tokim nupela meri, `Yu olsem wanem, yu
bilas tu na yumi i go singsing.'   
  5110                       Na meri i tok, `Mi no laik.   
  5111                       Bai mi bosim haus i stap.   
  5112                       Yu wantaim olpela meri bilong yu, yutupela i go
singsing.'   
  5113                         
  5114                       Tupela i singsing pinis, i tulait nau tupela i
kam.   
  5115                       Na man i kam kamap na meri ya stat long ranawe.   
  5116                       Na man i lukim olsem na i lusim kundu na i
bihainim meri ya.   
  5117                       Tasol man i tulet.   
  5118                       Em i no inap long holim em.   
  5119                       Na meri i go na goap long wanpela bikpela diwai
na man i bihainim em.   
  5120                       Tasol meri i go insait long hul bilong diwai na
man i holim namba wan pinga long lek bilong meri.   
  5121                       Tasol ol mama na ol lain bilong meri i strong na
ol i pulim em i go insait.   
  5122                       Na man i brukim namba wan pinga bilong meri
tasol.   
  5123                         
  5124                       Na man i krai nogut tru na i singaut.   
  5125                       Tasol ol i bekim tok bilong em, `Mipela i givim
yu gutpela meri bilong givim abus.   
  5126                       Tasol yu i no laik olsem na mipela i no ken givim
yu moa.   
  5127                       Yu yet wok hat na painim abus na yu kaikai.'   
  5128                       Olsem na man ya i krai, krai na raunim as bilong
dispela diwai i go, i go na i no inap na i lusim i kam bek long ples.   
  5129                         
  5130                       Olsem na nau yu kilim wanpela kapul long ston na
yu ken lukim namba wan pinga bilong lek bilong em ol i katim pinis na i kamap
sotpela.   
  5131           159     1977     Bipo tru i gat tupela susa i stap long Saut
Kambia [Kombilinye Viles] klostu long Westen Hailans Provins [Hagen Pipel].   
  5132                       Nem bilong tupela susa em Kewa na Palt.   
  5133                         
  5134                       Kewa em i nem bilong man na Palt em i nem bilong
meri.   
  5135                       Papamama bilong tupela i bin indai pinis long
taim bilong pait wantaim tupela lain insait long Saut Kambia tasol.   
  5136                         
  5137                       Tupela susa i sindaun gut tru na i no gat pait na
kros namel long tupela.   
  5138                       Oltaim Kewa i kamautim kaukau na kukim na givim
Palt.   
  5139                       Na kain kain wok insait long haus o ausait long
haus Kewa tasol i mekim bilong Palt i amamas long em.   
  5140                         
  5141                       Kewa i bin putim Palt insait long hul bilong
mambu klostu tasol long haus bilong tupela.   
  5142                       Long tingting bilong Kewa i tok, `Mi no laik
salim yu i go long maritim wanpela man.'   
  5143                       Na wanpela taim Kewa i go long gaden bilong
kamautim kaukau na Palt i kamaut long mambu na wokim sampela rop long bus.   
  5144                         
  5145                       Nau taim bilong Kewa i kam bek long haus,
kwiktaim tumas Palt i kisim rop em i bin wokim pinis na i go insait long hul
bilong mambu.   
  5146                       Kewa i kam long haus, brukim paiawut, mekim paia,
kukim kaukau na taim kaukau i kuk pinis em i singautim Palt na givim kaukau.   
  5147                       Tupela i kaikai pinis na tudak i kamap na tupela
i go slip.   
  5148                         
  5149                       Na long moningtaim Kewa i go long gaden gen
bilong kamautim kaukau.   
  5150                       Palt i stap long haus na em i wokim rop gen na
tingting bilong em i tingting long maritim man.   
  5151                       Olsem em i taitim dispela rop em i bin wokim
pinis long banis klostu long haus bilong tupela na taitim i go i go kamap long
hap bilong Kiripia insait long Tambul eria.   
  5152                         
  5153                       Insait long Kiripia em i go na maritim wanpela
man em i save kaikai binatang i stap insait long graun.   
  5154                       Nem bilong dispela man em Kagul Kalua.   
  5155                         
  5156                       Kalua i save moa long liklik snek i stap long
graun.   
  5157                       Na liklik snek i stap insait long graun em i
kaikai tru bilong ol pipel bilong Kiripia.   
  5158                         
  5159                       Na taim Kewa i kam bek long haus na kukim kaukau
pinis na bihain em i singautim Palt long kaikai.   
  5160                       Tasol Palt i no slip i stap insait long mambu.   
  5161                         
  5162                       Man, baga Kewa i no save Palt i go we.   
  5163                       Kewa i wok long painim em, tasol em i no painim. 
 
  5164                       Na tudak i kamap na em i go slip.   
  5165                       Moningtaim tru Kewa i sindaun long haus na em i
krai long susa bilong em i go we.   
  5166                         
  5167                       Em i lukim rop Palt i bin taitim long banis
klostu long haus bilong tupela na em i wok long bihainim rop i go long namel
samting, tudak na em i go bek na slip.   
  5168                         
  5169                       Long moningtaim tru em i go waswas long wara na
bihain em i kam bek long haus, i bilas gut tru na i stat long rot i go
Kiripia.   
  5170                         
  5171                       Insait long haus em i lukim wanpela pikinini
kandere bilong em i stap.   
  5172                       Dispela susa bilong Kewa tasol i bin karim.   
  5173                       Na liklik boi i tok, `Kandere, yu kam hia.'   
  5174                       Kewa i tok, `Yesa, kandere, mi kam.'   
  5175                       Orait, tupela i stap na Kewa i askim liklik boi,
`Papamama i go we?'   
  5176                       Na boi i tok, `Tupela i go painim kaikai long
gaden.'   
  5177                       Olsem na tupela kandere i wet i stap long haus.   
  5178                         
  5179                       Nau papamama i go kamap long haus, tupela i tok
[gude] long Kewa.   
  5180                       Kewa i lukim tupela karim planti mambu pulap long
liklik snek i stap insait long graun wantaim planti kumu.   
  5181                         
  5182                       Palt wantaim man bilong em Kagul Kalua tupela i
kukim ston na mum[u]im ol liklik snek.   
  5183                       Kewa i tok long em, ol dispela liklik snek.   
  5184                         
  5185                       Pastaim long tupela manmeri i mumuim ol kaikai,
Kewa i tok, `Mi no save kaikai ol i save mumu long en.   
  5186                       Mi save kaikai kaukau ol i save kukim sampela
kaukau long paia.'   
  5187                       Olsem na Palt i kukim sampela kaukau long paia na
givim em.   
  5188                       Kewa i kaikai sampela tasol na sampela em i
haitim i stap.   
  5189                         
  5190                       Nau tupela manmeri i rausim ol kaikai ol i bin
mumuim pinis long en.   
  5191                       Ol i rausim pinis tupela i katim na givim hap
long Kewa.   
  5192                       Palt na Kalua i ting Kewa i kaikai.   
  5193                       Nogat.   
  5194                       Em i giaman tasol na kaikai kaukau em i bin
putim.   
  5195                       Na tromoim dispela hap liklik snek i go ausait
long haus.   
  5196                         
  5197                       Bihain long kaikai bikpela ren i kamap na Palt i
go ausait na em i lukim hap liklik snek Kewa i bin tromoim i go.   
  5198                       Palt i tok isi tasol long man bilong em (Kalua)
long Kewa i no kaikai dispela hap liklik snek.   
  5199                       Nau tudak i kamap na ol i go slip.   
  5200                         
  5201                       Long moningtaim Palt i askim Kewa, `Olsem wanem
yu stap long haus o yumi go long gaden?'   
  5202                       Na Kewa i tok em i laik go.   
  5203                       Olsem ol i go kamap long gaden ol i save kamautim
liklik snek insait long ston.   
  5204                         
  5205                       Na Kewa i stap long wanpela as bilong diwai na
Palt na Kagul Kalua i lusim Kewa na i go pinis long haus.   
  5206                       Na Kewa i no gat we bilong i go painim rot.   
  5207                       Olsem Kewa i lus long dispela hap.   
  5208           160     1977     Bipo tru wanpela man i stap long Lagaip
sab-Provins nem bilong em Yandapo [Enga Provins, Enga Pipel].   
  5209                       Em i karim tupela pikinini man.   
  5210                       Namba wan nem bilong em Sambe [S mb  (Lang, 1973:
215)].   
  5211                       Namba tu pikinini nem bilong em Kunalin.   
  5212                         
  5213                       Taim papa i stap, dispela taim tupela brata i
stap gut na tilim gaden na olgeta samting gut tumas.   
  5214                       Na Sambe i karim planti pikinini na Ku[n]alin tu
i karim planti pikinini.   
  5215                         
  5216                       Tupela lain i kamap bikpela lain.   
  5217                       Sambe na Ku[n]alin tupela i kamap tumbuna bilong
tupela lain.   
  5218                       I olsem na wanpela dok i stap long Lain Kumalin
[Kunalin].   
  5219                       Dispela dok em i no dok nating, em i kilim planti
kapul.   
  5220                         
  5221                       Na taim dok i stap, em i kilim pik na stilim abus
tu.   
  5222                       Na papa bilong dok em i laik kilim indai tasol
taim em i bringim i go long bus, em i kilim planti kapul olsem na papa bilong
dok em i wari tumas long en.   
  5223                       Orait, em i painim strongpela diwai na em i sapim
gut tupela stik na em i wokim hul.   
  5224                       Na em i putim rop long dok na i pasim em long
haus.   
  5225                         
  5226                       Wanpela taim papa bilong dok i bringim em i go
long bus na kilim kapul.   
  5227                       Na tupela i karim kapul i kam long ples na ol i
wokabaut long rot na man i go pas na dok i go bihain.   
  5228                         
  5229                       Dispela dok i gat hap stik na rop long nek bilong
em.   
  5230                       Papa bilong dok i ting em i kam long baksait
bilong em na em i wokabaut i go.   
  5231                       Wanpela man em i stap long rot em i lukim dispela
dok i gat rop long nek na em i wanpela tasol i kam.   
  5232                       Dispela man i singautim isi long dok na i holim
stik diwai wantaim rop.   
  5233                       Em i stilim na i haitim long haus bilong em.   
  5234                         
  5235                       Dispela man i stilim rop em i Lain Sambe.   
  5236                       Na nau dok i go nating na bihainim papa gen na i
go kamap long haus bilong em.   
  5237                       Nau man i lukim dok na rop wantaim stik i no stap
long nek bilong dok.   
  5238                         
  5239                       Na em i go bek na painim tasol em i no painim.   
  5240                       Na nau em i singaut strong moa, `Husat i stilim
rop bilong dok bilong mi?'   
  5241                       Singaut, singaut na ol man i stap nambaut i tok,
`Mipela i no lukim.'   
  5242                       Nau papa bilong dok i tok, `Nau tasol mi bringim
dok i kam long dispela rot na yupela ol Lain Sambe tasol i stilim.   
  5243                       Plis yupela i givim bek long mi.'   
  5244                         
  5245                       Em i tokaut strong olsem na ol i no givim bek.   
  5246                       Ol i haitim gut na ol i no bekim tok bilong em.   
  5247                       Nau dispela man i belhat na kilim wanpela man
long dispela Lain Sambe.   
  5248                         
  5249                       Nau Sambe na Lain Kunalin [Kun lini (Lang, 1973:
215)] i kirapim bikpela pait.   
  5250                       Tupela lain i wok long pait i stap inap long
tupela mun.   
  5251                       Na planti man i dai long tupela lain.   
  5252                       Bihain Lain Sambe i strong na i winim Lain
Kunalin na putim paia long olgeta haus na bagarapim gaden na olgeta samting na
rausim Lain Kunalin olgeta.   
  5253                       Sambe i kisim olgeta Lain Kunalin na rausim i go
nambaut long olgeta hap.   
  5254                         
  5255                       Nau Lain Kunalin i go join long Kandep [Kand pe
(Lang, 1973: 215)] Patrol Ofis na sampela i go joinim arapela lain.   
  5256                       Ol Lain Kunalin i stap long Enga Provins na harim
stori tasol.   
  5257                       Long wanem bipo tumbuna bilong Lain Samba i win
pinis na nau i no gat rot long kam bek long as ples em bipo Sambe i winim
pinis.   
  5258                       Na ol Lain Kunalin i kontrak pinis tu long
arapela lain.   
  5259                         
  5260                       Dispela em i stori tru wanpela papa i bin tokim
mi.   
  5261           161     1977     Longtaim tru, ol man i save wok long akis
ston.   
  5262                       Na long wanpela taim wanpela man i sapim akis
ston bilong em i stap, na wanpela rokrok i singaut klostu long ples we em i
stap.   
  5263                         
  5264                       Em i harim namba wan taim na namba tu taim nau,
em i kirap na painim.   
  5265                       Em i painim i go i no gat.   
  5266                       Nau, em i sindaun na i wok long sapim akis ston
gen.   
  5267                         
  5268                       Taim em i sapim akis yet em i harim gen.   
  5269                       Nau em i sindaun sapim isi isi.   
  5270                       Nau em i harim gut rokrok hia i singaut daunbilo
long bol bilong em.   
  5271                       Nau em i kirap na katim bol bilong em na dispela
liklik rokrok ya i pundaun long graun.   
  5272                         
  5273                       Na em i kisim liklik rokrok ya na putim antap
long lip diwai.   
  5274                       Na em i go long ples.   
  5275                       Em i stap wan wik pinis, na em i go bek na lukim
rokrok.   
  5276                       Rokrok ya i tanim olsem wanpela liklik pikinini
meri na i stap long ples we em i bin putim em long en long pastaim yet.   
  5277                         
  5278                       Man hia i lukim wanpela liklik meri na i askim
em, `Yu kam olsem wanem na yu i stap hia?   
  5279                       Na liklik meri ya i tokim em, `Nogat.   
  5280                       Mi kamap tasol long bol bilong yu, na yu putim mi
hia na mi stap na i tanim olsem liklik pikinini meri.'   
  5281                         
  5282                       Man ya i harim olsem na em i wokim wanpela haus
na putim em i go insait long dispela haus.   
  5283                       Na taim em i stap, man ya i wok long lukautim em
gut tru i stap.   
  5284                         
  5285                       Taim meri ya i bikpela pinis, em i kisim em i go
long ples na i putim em i stap long haus tambaran.   
  5286                       Taim em i stap long haus tambaran, em i wokim ol
gutpela bilum bilong ol man long ples.   
  5287                         
  5288                       Olgeta man long ples i karim ol gutpela na
naispela bilum i stap.   
  5289                       Na ol meri bilong ol man ya ol i askim nabaut wan
wan long olgeta meri, na ol meri i tok, `Mipela i no save husat tru i save
wokim ol dispela naispela bilum bilong ol man hia na ol i karim i stap, na
amamas long ol dispela naispela bilum bilong ol long olgeta taim yet.'   
  5290                         
  5291                       Na wanpela taim long moningtaim tru, olgeta man i
kirap na i go long bus.   
  5292                       Na ol meri tasol i stap long ples.   
  5293                       Ol i stap long ples na wanpela meri i go antap
long kokonas na i wok long tromoi kokonas i kam daun.   
  5294                       Na ol sampela kokonas ya i pundaun long arapela
hap, na wanpela i kam daun na i ron i go insait long haus tambaran.   
  5295                         
  5296                       Na meri ya i kam daun nau long graun na kisim ol
kokonas i go na painim arapela i go insait long haus tambaran.   
  5297                       Em i go lukluk i go insait long haus tambaran.   
  5298                       Em i go lukluk i go insait na lukim meri ya i
sindaun i stap.   
  5299                         
  5300                       Em i kam i go na tokim olgeta meri olsem, `Mi
lukim wanpela meri olsem, mi lukim wanpela meri i sindaun long haus tambaran.'
  
  5301                       Na olgeta meri i tok, `Ating em dispela meri
tasol i save wokim bilum long ol man bilong mipela.'   
  5302                         
  5303                       Na ol i tok, `Mipela i mas kukim dispela haus.'   
  5304                       Na ol i go laitim paia long haus tambaran, na
haus ya i paia olgeta.   
  5305                       Na taim ol man ya i kam bek, na tarangu ol man ya
i lukim olsem, na ol i wari tru long meri ya i paia nogut nogut tru.   
  5306                         
  5307                       Na ol i kisim sit bilong paia i kukim meri ya na
pasim long limbum.   
  5308                       Nau hariap tru, ol i wokim wanpela nupela haus
tambaran gen, na ol i putim dispela sit bilong paia ya gen long nupela haus
tambaran ya.   
  5309                         
  5310                       Na long nait nau, olgeta man na meri na pikinini
ol i go insait na ol i singsing.   
  5311                       Ol i singsing i go yet inap klostu tulait.   
  5312                       Na olgeta dispela man na meri na pikinini i tanim
olsem blakbokis na ol i kamap i go, i go.   
  5313                       Na wanpela pikinini meri em i no bikpela yet,
meri rokrok ya i karim i go bihainim na em i wok long krai krai i go.   
  5314                         
  5315                       Na wanpela koki i painim em na i kisim em slip
klostu long ples.   
  5316                       Na oltaim yupela i save lukim em i save kamap na
flai klostu tudak.   
  5317           162     1977     Wanpela man i gat 2-pela meri.   
  5318                       Ol i stap long bus na ol i planim kaukau na
su[g]a na ol kain kain kaikai na ol i stap gut long dispela hap bus.   
  5319                       Dispela hap bus, ol i kolim Tutos, ol i stap long
dispela ples [Enga Pipel, Enga Provins].   
  5320                         
  5321                       Wanpela taim man i harim long narapela ples ol i
kolim Tabires, long dispela ples ol i kilim pik na man i stap long Tutos, em i
laik i go kaikai pik long Tabires.   
  5322                       Na em i brukim paiawut na i putim long haus.   
  5323                       Na 2-pela meri wantaim i gat bel na man i tokim
2-pela olsem, `Yutupela i karim pikinini meri, orait, em bilong mi.   
  5324                       Yutupela i lukautim gut i stap.   
  5325                       Sapos pikinini man orait, em yutupela i kilim na
tromoi i go long hul.   
  5326                       Em mi i no laik.'   
  5327                         
  5328                       Man i tokim olsem na em i go kaikai pik long
Tabires.   
  5329                       Na 2-pela meri i stap long haus na wanpela meri i
karim pikinini meri na narapela i karim pikinini man.   
  5330                         
  5331                       Mama bilong pikinini man i tok, `Susa, mi karim
pikinini man na mi bai kilim o mi mekim wanem?'   
  5332                       Na mama bilong pikinini meri i tok, `Nogat.   
  5333                       Dispela pikinini meri em i bilong man bilong
mitupela, em bai i go marit na em i no inap helpim mitupela long brukim
paiawut o wokim samting.   
  5334                       Dispela pikinini man tasol bai helpim mitupela.' 
 
  5335                       Mama bilong pikinini meri i tok olsem long mama
bilong pikinini man.   
  5336                         
  5337                       Orait, em i harim tok bilong susa na em i no
kilim pikinini bilong em.   
  5338                       Tupela i stap na man i no kam kwik long haus na
tupela pikinini i kamap bikpela na tupela i wokabaut long graun na man i no
kam bek long haus na tupela pikinini i kamap bikpela na pikinini em i brukim
paiawut na lukautim gut ol, tupela mama na susa tu.   
  5339                         
  5340                       Pikinini meri em i wok long kamautim kaukau na
kukim na givim long brata na tupela mama.   
  5341                       Bihain papa i kam na em i kros long pikinini man.
  
  5342                       Na mi tokim pinis na mi go, bilong wanem,
yutupela i no harim tok bilong mi.   
  5343                         
  5344                       Em i kros nogut tru.   
  5345                       Na em i no givim pik long pikinini boi, em i
givim pik long pikinini meri tasol na em i no givim pik long mama bilong
dispela boi tu.   
  5346                       Em i givim pik long mama bilong pikinini meri
tasol.   
  5347                       Em i givim hap liklik pik long tupela na ol i
kaikai.   
  5348                       Na meri i lukim susa i no kaikai pik na em i
givim na tupela i kaikai.   
  5349                         
  5350                       Ol i slip na biknait tru long 12 klok samting,
papa i kirap na lukim boi i slip pinis na isi tasol, papa i kirapim tupela
mama na pikinini meri.   
  5351                       Ol i lusim boi ya na ol i go long narapela ples. 
 
  5352                       Dispela ples ol i kolim Liogtes, ol i go long
dispela hap long biknait tru.   
  5353                       Ol i kirap na ol i go.   
  5354                       Boi i ting ol i slip em i no save olsem na em i
slip.   
  5355                         
  5356                       Long moning em i kirap na i lukim ol i no slip
long bet bilong ol.   
  5357                       Ol i go pinis, em i no save ol i go we tru.   
  5358                       Em i tingting planti na em i krai i stap long
haus na san i kam antap 8 klok samting em i go ausait na i krai i stap na
wanpela tarangau ya i sori long em na em i raun i go long graun.   
  5359                         
  5360                       Na tarangau i askim dispela boi, `Bilong wanem yu
krai i stap.'   
  5361                       Na boi i tok, `Papa wantaim tupela mama na susa,
ol i lusim mi na ol i go long narapela hap mi no save na mi krai i stap.'   
  5362                       Orait, pisin tarangau i tok, `Yu i no ken krai mi
ken helpim yu.'   
  5363                         
  5364                       Orait dispela pisin i raun i go long sampela hap
na em i kisim wanpela pik mama i gat bel.   
  5365                       Tarangu i kisim na i givim long boi na pik i
karim 12-pela pikinini olgeta.   
  5366                       Dispela tarangau i helpim boi na em i stap gut
long han bilong tarangau.   
  5367                         
  5368                       Tarangu i helpim em na em i no tingting moa long
papamama na susa.   
  5369           163     1977     Long wanpela ples, nem bilong en Lenke,
klostu long Wabag [Enga Provins, Enga Pipel].   
  5370                       I gat tupela yangpela meri i stap.   
  5371                       Tupela i susa.   
  5372                       Kaikai samting tupela i save kisim long hat wok
bilong tupela tasol.   
  5373                         
  5374                       Nau long wanpela de long wanpela gutpela apinun
taim san i laik i go daun.   
  5375                       Tupela i wokim sampela maunten kaukau, ausait
long haus bilong tupela.   
  5376                       Tupela susa i wokim gaden i stap na wanpela
bikpela taragau i kam pundaun na i wok long painim ol binatang klostu long
ples we tupela i wokim gaden.   
  5377                         
  5378                       Yangpela susa ya i kisim stik em i bin wokim
maunten kaukau long en.   
  5379                       Na em i go wokabaut long han na lek tasol i go
klostu long pisin.   
  5380                       I go kamap nau em i brukim wanpela hap win[g]
bilong taragau.   
  5381                       Taragau ya i no inap long flai gut, long wanem
yangpela meri i bin brukim hap win[g] bilong em.   
  5382                       Em i kirap nogut na flai i go lusim 4-pela
maunten kaukau na i go pundaun i stap.   
  5383                         
  5384                       Tupela susa i ran long kisim pisin.   
  5385                       Tupela i go klostu nau, taragau i kirap i lusim
narapela 4-pela maunten kaukau na i go pundaun gen.   
  5386                       Na tupela meri i ran tasol i go long kisim pisin.
  
  5387                       Tupela i go kamap klostu na taragau i kirap i go
pundaun long arere long gaden.   
  5388                       Tupela i ran yet long kisim pisin.   
  5389                       Pisin i kirap nau na i go pundaun long hap bus,
lusim gaden na haus bilong tupela susa hia.   
  5390                         
  5391                       Mekim, mekim i go, tupela susa i go longwe long
ples pinis.   
  5392                       Na bikpela susa i tokim smolpela susa, `Maski,
mitupela i kam longwe pinis, i no longtaim bai tudak i kamap, mitupela i go
bek long haus.'   
  5393                       Tasol smolpela susa i tok, `Maski, yu go long
haus.   
  5394                       Mi laik bihainim dispela pisin mi kilim long en,
inap mi kisim na mi ken kam bek long haus.'   
  5395                         
  5396                       Olsem na bikpela susa i go bek long ples na
smolpela i ting em bai inap long kisim pisin na i wok long ranim pisin yet.   
  5397                         
  5398                       Ples i tudak nau na yangpela meri i no inap long
lukluk gut long taragau, em i bin bihainim.   
  5399                       I go kamap nau meri i bungim wanpela man.   
  5400                       Ples em i bungim yangpela man em long Wanepap, em
i hap bilong Laigam [Laiagam].   
  5401                       Man i askim meri, `Yu painim wanem samting long
ples tudak?'   
  5402                       Meri i bekim tok, `Hey, gutpela man, mi no bilong
ples klostu.   
  5403                       Mi bin bihainim wanpela pisin mi bin kilim em hap
indai long gaden bilong mi.   
  5404                       Mi bin ranim em na nau mi i no save em i go we,
na tu mi paul pinis long wanem rot mi i kam long en.'   
  5405                         
  5406                       `Maski, ples i tudak pinis,' man i tokim meri,
`Yu kam wantaim mi na slip long haus bilong mi, bilong i go tumora.'   
  5407                       Orait nau yangpela meri i go wantaim dispela man
long haus bilong em.   
  5408                         
  5409                       Long narapela de, man ya i bin kirap long moning
taim tru na i kukim 3-pela kaukau.   
  5410                       Kaukau i tan pinis, man i givim wanpela long meri
na wanpela em yet i kisim.   
  5411                       Meri i was gut i stap, man bai mekim wanem long
narapela kaukau.   
  5412                       Man i kisim namba tri kaukau na i tromoim i go
ausait.   
  5413                       Wantu meri i harim wanpela pairap bilong win na i
lukluk i go ausait.   
  5414                       Em i lukim wanpela taragau i wankain olsem em i
kilim i kam na kisim kaikai.   
  5415                         
  5416                       Meri i tingting strong, pisin i stap ausait, i no
narapela pisin, em pisin bilong em tasol, em yet i bin bihainim.   
  5417                       Olsem na em i amamas na em i kirap askim man,
`Dispela pisin em i bilong mi.   
  5418                       Mi bin bihainim em i kam, mi bin brukim hap
win[g] bilong em.'   
  5419                         
  5420                       Man i bekim tok, `I gat planti pisin i wankain
olsem i stap.   
  5421                       Yu no ken ting em i wanpela pisin bilong yu tasol
i stap.   
  5422                       Na tu pisin bilong mi i no save i go longwe.'   
  5423                         
  5424                       Tasol meri i tok strong moa long dispela taragau
hia em i bilong em tasol.   
  5425                       Meri i lukim pinis pisin bilong em na i gat
bikpela amamas na em i lusim tingting long i go bek long ples bilong em.   
  5426                       Meri i go long gaden bilong man na i klinim
gaden, wokim nupela gaden.   
  5427                       Em i stap wantaim man inap long wan mun.   
  5428                       Bihain tupela i marit na i kamapim ol pikinini.   
  5429                         
  5430                       Na ol namba wan pikinini tupela i karim long en,
em hia ol nem bilong ol Sambe [S mb ], Kunalin [Kunal ni], na Kandep [Kand pe
(Lang, 1973: 214-215)].   
  5431                       Sapos yu rida [husat i ritim] inap long kam long
hap long Ambun Veli long Enga Provins o Sau [S u (Lang, 1973: 215)] Veli o i
go long Laiagam, bai yu inap long lukim ol Lain Kunalin i stap.   
  5432                       Na ol narapela lain man i save kolim mipela olsem
mipela i kamap long wanpela taragau.   
  5433           164     1977     Bipo taim dispela tupela [a]nimal i mekim
pren gut long tupela yet na i stap long ples.   
  5434                       Ol i stap na wanpela taim.   
  5435                       Muruk i tokim pren bilong em Kakaruk long tupela
i mas go long bus na katim diwai bilong mekim kanu.   
  5436                         
  5437                       Long nait tupela i toktok na Kakaruk i yes long
Muruk.   
  5438                       Tulait long moningtaim nau na taim bilong go long
bus na Kakaruk i les gen long i go.   
  5439                       Muruk wan i go long bus na katim bikpela diwai i
go daun bilong mekim kanu.   
  5440                       I go long ples, na long nait em i askim Kakaruk
long i go na tupela i pulim diwai i kam long ples na sapim kanu.   
  5441                         
  5442                       Long nait Kakaruk i tok yes na tulait em i les
gen olsem pastaim, na muruk wan yet i go pulim diwai i kam long ples.   
  5443                       Em i sapim pinis na i kamap kanu nau na em i
askim pren bilong em Kakaruk gen long go long kisim ol liklik diwai bilong
saman.   
  5444                       Em tu Kakaruk i les.   
  5445                       Orait, em wanpela i go kisim diwai na sel bilong
kanu i kam long ples na pasim long kanu.   
  5446                         
  5447                       Kanu i redi nau na Muruk i pulim i go daun long
solwara.   
  5448                       Nau tupela i kalap i go antap long em.   
  5449                       Muruk i sindaun bihain long stia na Kakaruk i
sindaun long fran.   
  5450                       Tupela i sel i go long Karkar Ailan, na namel nau
win i kam bloim [winim] kangal long as bilong em na ol i singsing na Muruk i
lukim em i no gat [Waskia o Takia Pipel, Madang Provins].   
  5451                       So [Na] em i askim pren Kakaruk bilong em na pren
i givim wanpela long em.   
  5452                         
  5453                       Muruk i kisim na i laik planim, tasol em i abrus
na subim i go olgeta long hul pekpek bilong em.   
  5454                       Em i tanim lukluk na kangal i no sanap, na em i
askim pren bilong em Kakaruk gen long wanpela.   
  5455                       Kakaruk i tok, `O sori mi givim pinis long yu.'   
  5456                       Na Muruk i tok, `Sori mi planim tasol i no sanap
olsem bilong yu.'   
  5457                         
  5458                       Em nau Muruk i stat long kros nau.   
  5459                       Em i tokim Kakaruk, `Yu les paul yu.   
  5460                       Yu no helpim mi long wokim dispela kanu.   
  5461                       Yu raun skrapim pekpek arere long ples i stap na
mi wan i wokim.   
  5462                       Bai mi brukim as bilong kanu nau.'   
  5463                       Na Kakaruk i tok, `Pren em i samting bilong yu.   
  5464                       Sapos yu laik brukim em i orait tasol.'   
  5465                         
  5466                       Dispela i mekim muruk i belhat tru, na nau em i
kirapim lek bilong em i go antap i kam daun na brukim as bilong kanu na wara i
kamap na pulap long kanu na kanu i go daun long solwara.   
  5467                       Tarangu muruk i no inap flai na swim long
solwara.   
  5468                       Na Kakaruk i kirap flai i go pinis long Karkar.   
  5469                         
  5470                       Muruk i swim i stap na wanpela trausel i kam na
em i askim em long kisim em.   
  5471                       Em i karim em na spit nogut i go.   
  5472                       Na muruk i pret na pekpekim baksait bilong
trausel.   
  5473                         
  5474                       Pekpek bilong em i sut nabaut i kam daun olsem
tauka i sutim spet bilong em.   
  5475                       Na em i tokim trausel na em i karim em isi i go
long Karkar, bringim em antap stret long wesan.   
  5476                       Na muruk i kalap i go daun na i tanim trausel na
pasim lek han bilong em.   
  5477                         
  5478                       Wantu em i ran i go antap long ples tokim ol man
i kam na karim i go antap long ples.   
  5479                       Ol i putim trausel i stap na ol i go long gaden
na wanpela rat i kam na katim rop bilong en na em i ranawe i go bek gen long
solwara.   
  5480                         
  5481                       Em long dispela taim na nau tupela ya muruk
wantaim kakaruk i birua long kanu na wanpela i ranawe i go i stap long bus na
wanpela i stap long ples.   
  5482           165     1977     Long wanpela taim tupela marit i laik i go
long rip long painim abus.   
  5483                       Na tupela i bin tokim yangpela pikinini meri
bilong tupela bai em i stap long ples na lukautim ol liklik brata bilong em na
bai tupela yet i go long nambis long painim abus.   
  5484                         
  5485                       Papa na mama bilong em tupela i tokim pikinini
meri bilong tupela olsem, `Sapos mitupela i go yu no ken kukim skin galip.   
  5486                       Sapos yu kukim skin galip, bai masalai i smelim
na bai i kam long ples.'   
  5487                       Na liklik meri i kirap na i wokim paia na kukim
skin galip.   
  5488                       Na taim win i kam na i karim smel bilong galip i
go long ples bilong masalai, masalai i kam.   
  5489                       Het bilong em i olsem man na i stap long nek i go
daun olsem nek o moran.   
  5490                       Na taim ol i lukim em i kam, ol i pret nogut tru
na ol liklik brata bilong dispela yangpela meri ol i ranawe i go long bus na
krai.   
  5491                         
  5492                       Taim masalai i kam klostu long haus na i
singautim liklik meri i tok, `Meri yu kam sindaun bai mi na pilai long lek
bilong yu na yu painim laus long mi.'   
  5493                       Dispela meri i pret nogut tru tasol em i no
ranawe i harim tok tasol na i sindaun na em i painim laus long em.   
  5494                         
  5495                       Taim papa na mama i kam bek long nambis, tupela i
lukim dispela masalai i slip long lek bilong pikinini bilong tupela.   
  5496                       Na tupela i kros nogut tru.   
  5497                       Tasol tupela i no toktok wantaim masalai.   
  5498                       Tupela i kam long klostu long haus na masalai i
tok long tupela olsem, `Tupela tambu yutupela i k[a]m bek pinis.'   
  5499                       Na tupela i tok, `Yes.'   
  5500                         
  5501                       Tupela i kamap na wokim paia long abus bilong
rip.   
  5502                       Taim tupela i lukim pinis, tupela i singautim
liklik pikinini meri bilong tupela bai kisim kaikai bilong em wantaim man
bilong em masalai.   
  5503                       Taim tupela i kaikai, masalai i kisim wanpela
kramsel na i kaikai.   
  5504                       Na em i askim meri bilong em i tok, `Dispela kain
sel ya i swit tru.   
  5505                       Mi laikim tru.   
  5506                       Em ol i save kisim olsem wanem long rip?'   
  5507                       Na meri i tok, `Mitupela i go long rip bai mi
soim yu.'   
  5508                         
  5509                       Taim tupela i go long nambis, meri i pulim kanu i
go long solwara na masalai i tok, `Yu kam kisim tel bilong mi i go long kanu. 
 
  5510                       Bihain bai het i kalap insait long kanu.'   
  5511                         
  5512                       Meri i kisim pul na i pul long tupela i go longwe
tru long ples i daun.   
  5513                       Na meri i soim wanpela bikpela kramsel long em na
i tok, `Yu go daun na subim het bilong yu i go insait long kramsel na pulim i
kam antap.'   
  5514                         
  5515                       Taim em i putim het i go insait, kramsel i pasim
het bilong em.   
  5516                       Taim masalai i traim long pulim o kamautim na i
no gat.   
  5517                       Kramsel i hukim het bilong masalai.   
  5518                       Taim meri i lukim olsem, em i kisim hap snek ya
na i tromoim long solwara na ol sak i kam kaikaim.   
  5519                       Na liklik meri i go bek long papamama bilong em
na ol i amamas wantaim gen.   
  5520           166     1977     Wanpela taim long bipo bipo tru wanpela man
na meri bilong em, i stap long wanpela ples ol i kolim Yarika.   
  5521                       Tupela i stap i go na bihain tru tupela i karim
wanpela pikinini man na wanpela pikinini meri.   
  5522                       Foapela i stap i go i go na wanpela taim ol
sampela lain man ol i kilim pik na mekim pati na ol i salim tok long olgeta
manmeri i mas i kam long pati.   
  5523                       Orait, tupela papa na mama i harim pinis.   
  5524                         
  5525                       Orait tupela i tok, `Bai mitupela i go long
tumora na nau mitupela i karim kaukau na brukim paiawut na pulimapim wara
bilong tupela pikinini na redi long haus.'   
  5526                         
  5527                       Tupela i redim olgeta samting pinis na ol i slip.
  
  5528                       Na long moningtaim tupela i kirap kukim kaikai i
stap na tupela i tokim tupela pikinini bilong tupela, `Yutupela i ken slip
long wanpela nait tasol na yutupela i no ken mekim nois na tok[t]ok samting.   
  5529                       Yutupela i mas pasim dua gut na slip i stap.   
  5530                       Bai mitupela inap i kam bek long tumora.'   
  5531                         
  5532                       Orait, papamama i tokim tupela pikinini bilong
tupela pinis, nau tupela i rausim i kaukau na tupela i kirap i go long pati.   
  5533                         
  5534                       Orait, tupela pikinini i no mekim wanpela nois o
singaut samting.   
  5535                       Nogat.   
  5536                       Tupela i stap long haus.   
  5537                       Na bihain i tudak na tupela i pasim dua i strong
tru.   
  5538                       Na tupela i kukim kaikai insait long haus na i
kaikai.   
  5539                       Tupela i kaikai pinis, orait, tupela i go slip
long rum.   
  5540                         
  5541                       Long nait tru tupela i pilim graun i guria na
harim ol diwai i pundaun nabaut.   
  5542                       Na tupela i pret nogut tru na tupela i no slip.   
  5543                       Ai bilong tupela i op tasol i stap inap biknait
tru na tupela i harim wanpela stik i pairap na tupela i ting wanpela man i
kam.   
  5544                         
  5545                       Orait bihain liklik tupela i harim wanpela man i
toktok na em i spik, `He, tupela pikinini bilong mi, yutupela i no ken pret.   
  5546                       Mi papa bilong yutupela mi kam na bai mi slip
wantaim yutupela.   
  5547                         
  5548                       Orait tupela pikinini i no tok na mekim liklik
nois samting.   
  5549                       Tupela i holimpas gut tru na harim tasol i stap. 
 
  5550                       Bihain tru dispela man i kirap na i opim dua na i
go insait.   
  5551                       Em i go insait.   
  5552                       Em i go insait na i tokim tupela pikinini, `Mi
tumbuna bilong papa na mama bilong yutupela.   
  5553                       Yutupela i no ken pret long mi.'   
  5554                         
  5555                       Em nau tupela pikinini i ting tru na tupela i kam
ausait long rum slip bilong tupela.   
  5556                       Man ya em i no luk olsem man tru, man ya i luk
olsem wanpela skin bilong em i gat nilnil [nil?] na i kamap olsem pukpuk.   
  5557                         
  5558                       Man ya i tokim tupela na i tok, `Mi tumbuna
bilong yutupela.   
  5559                       Mi save lukautim yutupela gut na nau mi kam
bilong soim pes bilong mi long yutupela.   
  5560                       Nem bilong mi Waigima.   
  5561                       Mi save slip antap long Maunten Warokari.   
  5562                         
  5563                       Em i tokim tupela pinis na em i givim tupela gol
ston long tupela na tok, `Dispela em bihain yu inap kamap maniman.   
  5564                       Na yu inap painim planti kain kain samting long
dispela tupela gol ston.   
  5565                       Yutupela i ken tokim papa na mama bilong yutupela
na yupela i ken painim planti gol aninit long graun na long wara tu.'   
  5566                         
  5567                       Orait, em i spik, `Nau em i tulait na mi go long
haus bilong mi.'   
  5568                       Taim em i go ausait klostu long dua, Waigima i
tok, `Yutupela i ken kam wantaim mi na mi ken soim haus bilong mi long
yutupela.   
  5569                       Orait tupela pikinini i kirap bihainim Waigima.' 
 
  5570                         
  5571                       Ol i wokabaut i go antap long maunten, na em i
tokim tupela, `Mi bai i go insait long dispela hul bilong ston.   
  5572                       Na taim mi hangre bai yutupela inap lukim dispela
kapiak i drai nating na lip bilong em i pundaun.   
  5573                       Orait yutupela i mas kilim wanpela pik na kolim
nem bilong mi na givim mi klostu long dispela kapiak.   
  5574                         
  5575                       `Em bai mi inap kaikai na kapiak bai i kamap na
stap gut na yupela inap stap gut tu.   
  5576                       Sapos yupela i no givim kaikai long mi, mi inap
bagarapim yupela i no inap painim gol tu.   
  5577                       Bai gol i lus pinis.'   
  5578                         
  5579                       Em i tokim tupela olsem na em i laik i go insait.
  
  5580                       Nau em i tanim olsem snek.   
  5581                       Taim em i go insait, graun i guria na ston na
graun i bruk nabaut.   
  5582                         
  5583                       Orait, nau tupela pikinini i go bek long haus
bilong tupela.   
  5584                       Na tupela i stap.   
  5585                       Bihain papa na mama bilong tupela i kam, tupela i
lukim pikinini bilong tupela i stap.   
  5586                       Papa bilong tupela i askim tupela, `Husat i kam
long nait?'   
  5587                       `Em tumbuna bilong mitupela Waigima i kam slip
wantaim mitupela na mitupela i bringim em i go antap long Maunten Warokari na
mitupela i kam bek.'   
  5588                       Tupela i tokim olgeta stori Waigima i bin tokim
tupela long en.   
  5589                         
  5590                       Orait, nau papa na mama bilong tupela i harim na
kisim stori bilong tupela pikinini pinis, nau ol i kaikai pik na sampela ol
kaikai em papa na mama i karim i kam long en.   
  5591                       Ol i sindaun i go na taim lip bilong kapiak i
drai ol i save kilim pik na givim Waigima.   
  5592                         
  5593                       Na ol i mekim olsem na i stap i go, na bihain
tupela papa na mama i dai na tupela pikinini tasol i stap.   
  5594                       Na tupela yet i marit na karim wanpela pikinini
man.   
  5595                       Tupela i kolim nem bilong em Tiyani na em i wokim
famili i go na nau ol lain Tiyani i stap long dispela ples Yarika.   
  5596                       Na nau ol i painim gol na wok long gol na kisim
planti mani long gol.   
  5597                         
  5598                       Na tu ol lain man Tiyani ol i mekim olsem Waigima
i bin tokim ol long en.   
  5599                       Nau tu ol i kilim pik yet taim ol i lukim lip
bilong kapiak i drai.   
  5600                         
  5601                       Nau ol Maun Aisa Main Kampani i kam na ol i
kamapim bikpela wok tru i kamap nau.   
  5602                       Nau mipela i wok i stap yet i kam inap nau.   
  5603           167     1977     Bipo tru long tumbuna bilong mipela long
ples Kalem, wanpela masalai nem bilong em Tamaulpa, na em i gat tupela meri
bilong em.   
  5604                       Wanpela taim ol manmeri bilong ples Wampiu
[Wambiu] i mekim bikpela pati na singsing [Wes Sepik Provins, Yahang Pipel].   
  5605                       Em i harim ol kundu i pairap na em i tokim tupela
meri bilong em olsem em i gat sik.   
  5606                       Em i giamanim tupela tasol.   
  5607                       Em i kirap lusim skin masalai bilong em na em i
kisim kundu bilong em na i wokabaut i go long ples Wampiu.   
  5608                         
  5609                       Olgeta manmeri bilong ol 5-pela ples i bung long
ples Wampiu.   
  5610                       Ol i stap singsing na ol i lukluk long ol manmeri
na ol yet i sotpela tumas na masalai Tamaulpa i longpela tru long olgeta.   
  5611                         
  5612                       Ol i stap singsing i go na masalai i pilim skin
bilong em i hat tru olsem paia i kukim em.   
  5613                       Em yet i save pinis, tupela meri bilong em i
kukim skin masalai bilong em.   
  5614                       Em i tokim ol, `Mi laik lusim yupela nau.'   
  5615                         
  5616                       Taim em i laik go, olgeta manmeri i hangamap long
lek na han bilong em.   
  5617                       Masalai Tamaulpa i kirap tromoim lek na i lusim
sampela man na meri long ples Inkiap, sampela long Impep na las long en long
Termes.   
  5618                         
  5619                       Na em i save go olgeta long Kafle na tanim givim
baksait, olsem na ples bilong mi i gat planti ston masalai meri i stap.   
  5620                       Sapos ol i wokim paia antap long ston masalai
meri, bai olgeta meri long ples bilong mi i dai pinis olgeta.   
  5621                         
  5622                       I kam inap nau, ol ston i slip arere long haus
bilong mipela em ol meri tru.   
  5623                       Tasol masalai i tanim ol olsem ston.   
  5624           168     1977     Bipo tru, tupela brata i stap long ples Oma
[Omai Viles?, Saut Hailans Province, Kewa Pipel].   
  5625                       Namba wan brata nem bilong em Mampun, na namba tu
brata nem bilong en Kele.   
  5626                       Papa bilong tupela brata ya longtaim em indai
pinis.   
  5627                       Tupela i stap wantaim lapun mama bilong ol.   
  5628                         
  5629                       Ol i stap liklik taim bihain, na lapun mama
bilong tupela man ya i kisim bikpela sik tru, klostu em i laik indai.   
  5630                       Tasol namba wan brata Mampun, em i no wari long
lapun mama bilong en.   
  5631                         
  5632                       Em i kirap na i tok, `Mi laik i go lukim ples
bilong san.'   
  5633                       Na namba tu brata tu i tok, `Kaman mitupela i go
wantaim na lukim ples bilon[g] san.'   
  5634                       Olsem na tupela brata ya i lusim lapun mama i sik
i stap, na tupela i wokabaut i go long ples bilong san.   
  5635                       Tupela i wokabaut i go kamap long arere bilong
wanpela riva.   
  5636                         
  5637                       Taim tupela i kamap long riva, tupela i lukim
wanpela lapun meri olsem lapun mama bilong tupela.   
  5638                       Lapun meri ya i kirap na askim, `Tupela i laik i
go we?'   
  5639                       Na tupela i bekim tok i spik, `Mitupela i laik i
go lukim ples bilong san.'   
  5640                         
  5641                       Lapun meri i bekim tok i spik, `Ol yangpela man
ol i save i go olsem.   
  5642                       Tasol, ol i no save kam bek.   
  5643                       San i save kilim ol na kaikaim ol.'   
  5644                       Tasol tupela brata i bekim tok olsem, `Maski em i
ken kilim ol na kaikaim mitupela.   
  5645                       Mitupela i laik traim na lukim ples bilong en.'   
  5646                         
  5647                       Olsem na lapun meri i tok, `Orait, yutupela i ken
i go na lukim.   
  5648                       Olsem na tupela brata ya i lusim lapun meri na
tupela i wokabaut i go long ples bilong san.   
  5649                       Tupela i wokabaut i go kamap klostu liklik na
tupela i lukluk i go lukim ples bilong san.   
  5650                         
  5651                       Olaman, tupela brata ya i lukim olgeta diwai,
gras samting lip bilong ol i dai olgeta.   
  5652                       Tupela i pret liklik tasol tupela i no kam bek.   
  5653                       Tupela i go yet na tupela i go kamap long ples
bilong san.   
  5654                         
  5655                       Na tupela i lukim tupela haus.   
  5656                       Olsem na tupela i wokabaut isi isi na lukluk
insait long tupela haus.   
  5657                       Na tupela i lukim wanpela naispela yangpela meri
i sindaun i stap.   
  5658                       Na olsem yangpela meri i lukim tupela brata ya,
na em i kirap nogut tru.   
  5659                         
  5660                       Em i tokim tupela, `Mi no save lukim wanpela man
long hia.   
  5661                       Nau em i nambawan taim yutupela kam long ples
bilong mipela.   
  5662                       Taim ol man i kam, papa bilong mi i save kilim ol
na kaikaim ol.   
  5663                       Bilong wanem yutupela i kam?   
  5664                       Tupela brata ya i askim yangpela meri, `Nau papa
bilong yu i go we?'   
  5665                       Na meri ya i tok, `Em i go long bus bilong painim
abus.'   
  5666                       Na meri ya i tokim tupela, `Em i orait.   
  5667                       Bai mi haitim yutupela insait long haus bilong
mi.'   
  5668                       Na Mampun, nambawan brata ya, i pren wantaim
yangpela meri.   
  5669                         
  5670                       Na wantu san i tudak na graun i guria.   
  5671                       Na papa bilong meri ya i save olsem wanpela
samting i rong long ples.   
  5672                       Olsem na i hariap na i wokabaut i kam long ples. 
 
  5673                         
  5674                       Taim em i kamap long ples, na em i askim pikinini
meri bilong em, na i tok, `Olsem wanem; bipo dispela samting i no save kamap;
nau tasol san i tudak na graun i guria.   
  5675                       Olsem wanem dispela samting i kama[p]?'   
  5676                         
  5677                       Pikinini meri i bekim tok na i spik, `Papa, mi
hat liklik olsem na mi laik go daun long wara na mi laik waswas liklik.   
  5678                       Olsem na san i tudak na graun i guria.   
  5679                       Yu no ken tingting planti, mi stap orait tasol.   
  5680                       Yu save papa, i no gat wanpela man i save i kam
long ples bilong mitupela.'   
  5681                       Olsem na papa bilong meri i tingting planti,
tasol, em i no tok wanpela samting na ol i slip.   
  5682                         
  5683                       Long moningtaim meri ya i singautim papa bilong
em na i spik, `Sapos bihain, bihain, wanpela man i laik maritim mi na i kam
bai yu inap long kaikaim em o nogat?'   
  5684                         
  5685                       Papa i bekim tok i spik, `Yu no pikinini bilong
pik na dok, na bai mi kaikaim man bilong yu.   
  5686                       Nogat tru.   
  5687                       Mi no inap kaikaim em.'   
  5688                       Olsem na Mampun na meri ya, tupela i marit.   
  5689                         
  5690                       Na ol i stap long ples bilong san.   
  5691                       Ol i stap sampela yia na klostu papa bilong meri
ya san i laik indai.   
  5692                       Olsem na em i tokim pikinini, na tambu bilong em
i spik, `Taim mi indai orait, bai yupela i mas katim het bilong mi na planim
klostu long haus bilong yupela.   
  5693                         
  5694                       Na yupela i mas lukluk i stap.   
  5695                       Sapos wanpela diwai limbum i kamap long ples
yupela i planim het bilong mi, orait, yupela i mas lukautim em.   
  5696                       Na taim em i karim pikinini, orait yupela i mas
kaikai dispela pikinini diwai.'   
  5697                         
  5698                       Dispela diwai tude yumi kolim `kokonas.'   
  5699                       Na tu long dispela as tasol, tude ol kokonas i
save kamap long ples hat tasol.   
  5700                       Ol i no save kamap long ples kol.   
  5701           169     1977     Bipo wanpela man i stap, nem bilong em
Raringi.   
  5702                       Dispela man em i harim sampela man i tok long bun
bilong papa bilong em i stap long ol sampela lain manmeri.   
  5703                       Na em i tingting long i go toktok wantaim ol, na
ol inap long givim bek.   
  5704                         
  5705                       Na Raringi i go traim long toktok wantaim ol
dispela lain manmeri.   
  5706                       Tasol ol i tok, `Mipela i no save.'   
  5707                       Na em i go long ol arapela lain tasol ol i tok,
`Mipela i no save long bun.'   
  5708                       Na em i go long ol narapela lain gen na i askim
ol long bun.   
  5709                       Ol tu i tok, `Nogat.'   
  5710                         
  5711                       Na em i go long ol arapela lain na tokim ol
olsem, `Bun bilong papa bilong Kampani Raringi em i stap wantaim yupela, o?'   
  5712                       Ol i tok, `I no gat wanpela bun hia.   
  5713                       Yu go long ol Lain Ramui na askim ol.   
  5714                       Ol i gat 3-pela bun i stap long dispela ol lain. 
 
  5715                       Mipela i save harim tok win tasol.'   
  5716                         
  5717                       Olsem na Raringi i go toktok wantaim ol dispela
Lain Ramui, na i toktok long bun bilong papa bilong em.   
  5718                       Na ol i askim Raringi, `Wanem kain man?   
  5719                       Em i longpela man o sotpela man?'   
  5720                         
  5721                       Raringi i tok, `Papa bilong mi i longpela man
tru.   
  5722                       Tasol mi liklik yet na papa i dai.   
  5723                       Na mi no lukim long ai bilong mi.   
  5724                       Tasol sampela man o lain bilong mi ol i tok em i
longpela man tru.   
  5725                       Na mi painim dispela longpela bun.'   
  5726                         
  5727                       Na ol i tok, `Yu lukim dispela bun.   
  5728                       Em i longpela tru.'   
  5729                       Raringi em i tok, `Dispela bun em bilong papa.   
  5730                       Mi laik kisim i go.'   
  5731                         
  5732                       Na ol man i givim bun bilong papa, na em i kisim
i kam bek gen long as ples bilong em.   
  5733                       Na ol famili bilong Raringi wantaim lain bilong
em i amamas long em i bin painim pinis bun bilong papa bilong em.   
  5734                         
  5735                       Nau tumora long en Kampani Raringi i bungim ol
lain bilong em na i tok, `Nau yupela i bihainim maus bilong mi tasol na mekim
wok.   
  5736                       Long wanem: nau mi painim pinis bun bilong papa.'
  
  5737                       Nau ol i bihainim maus bilong Kampani Raringi
tasol.   
  5738                         
  5739                       Nau Raringi i tok long mekim bikpela pati long
pik tasol.   
  5740                       Na ol i bihainim maus na mekim bikpela pati long
pik.   
  5741                         
  5742                       Na em i tok, `Nau taim bilong bikpela bung i go
inap long wan wik.'   
  5743                       Na ol i bihainim.   
  5744                       Na em i tok long i go long olgeta ples na painim
sol bilong ol yet, na ol i mekim dispela wok.   
  5745                       Na em i tok long painim gras pisin long bus, na
ol i bihainim na painim gras pisin long bus.   
  5746                         
  5747                       Na em i tok long nait ol i kaikai na mekim pilai
i go na ol i bihainim.   
  5748                       Na em i tok long holim han bilong ol na raunim
haus na ol i mekim inap 8-pela taim, na ol i mekim olsem.   
  5749                       Na em yet i sanap namel long ol.   
  5750                         
  5751                       Na em i tok, `Nau yupela olgeta i kam slip long
bikpela haus bilong mi na mekim kain kain stori.'   
  5752                       Na ol i bihainim.   
  5753                       Na em i tok, `Nau yupela i ken wokim bikpela ples
pilai bilong lainim kina na pik.'   
  5754                       Na ol i bihainim na wokim.   
  5755                         
  5756                       Na em i tok long ol hetman tasol i kam long haus
bilong em na kisim skul.   
  5757                       Na ol i bihainim maus na i kam.   
  5758                       Na em i tok, `Nau yupela i go pait wantaim ol
lain birua.'   
  5759                       Na ol i bihainim maus na ol i go.   
  5760                         
  5761                       Na em i tok, `Yupela wokim bikpela baret i go, i
go kamap long wanpela bikpela wara, na kisim dispela wara i ken ran arere
klostu long haus bilong mi.'   
  5762                       Na ol i bihainim maus na wokim bikpela baret i
go, i go kamap long wanpela bikpela wara nau i ran klostu long haus bilong em.
  
  5763                       Na Raringi i givim nem long dispela wara.   
  5764                       Em i olsem Nukumbukum mining bilong em [em i min]
i olsem `Lain pipel bilong mi.'   
  5765                         
  5766                       Na Kampani Raringi i gat wanpela pikinini man
tasol i stap.   
  5767                       Nem bilong em Anda.   
  5768                       Mining bilong nem i [Nem i min] olsem `Mi lapun
pinis na mi karim.'   
  5769                         
  5770                       Na Kampani Raringi em i lapun pinis na taim
bilong i dai klostu, na em i givim blesi[m] bilong mekim wok i pinis, na em i
tok, `Yu ken kisim ples bilong mi na mekim wok i stap na bihainim rul [bosim]
bilong mi, na ol i ken bihainim maus bilong yu.'   
  5771                         
  5772                       Na em i skruim tok olsem, `Na mi i dai, orait yu
planim mi wantaim bun bilong papa long matmat.   
  5773                       Antap long en yu planim diwai kwila.   
  5774                       Em i strongpela diwai.   
  5775                       As bilong planim diwai antap i olsem: I makim mi
strongpela man.'   
  5776                       Na pikinini Anda i bihainim tok bilong papa na
mekim olsem.   
  5777                         
  5778                       Pikinini Anda em i kisim ples bilong papa na
mekim toktok long lain bilong em.   
  5779                       Em i tok long em i givim sampela lo bilong ol i
bihainim.   
  5780                       Sampela tok em i putim i olsem: `Long olgeta
kaikai ol i mas mumuim long ston tasol na ol i kaikai.   
  5781                       Tambu long kukim long paia.   
  5782                       Olgeta pik ol i mas kukim long paia tasol na ol i
kaikai.   
  5783                       Tambu long mumuim long ston.'   
  5784                         
  5785                       Na em i tok, `Yupela i karim pikinini man, orait
kisim i kam long mi na mi mas givim nem long em.   
  5786                       Na pikinini meri, orait yupela i ken bringim long
meri bilong mi na em i mas kolim nem long em.   
  5787                       Tambu long yupela yet i givim nem long ol
pikinini bilong yupela.'   
  5788                         
  5789                       Na em i tok long kamap bilong em.   
  5790                       Em `Mama i karim mi aninit long bet bilong
bikpela haus bilong papa.   
  5791                       Na mi stap long susu bilong mama na kamap bikpela
liklik.   
  5792                       Na mama i wok long givim banana mau tasol na mi
kaikai i go na kamap bikpela.   
  5793                       Na em i givim planti kumu long mi na mi kaikai.   
  5794                       Na kaikai bilong mi mama i save givim mi i olsem:
kiau bilong pisin, retpela yam, taro, kukamba, bin, hap mit bilong pik,
retpela kaukau.   
  5795                       Mi kaikai i kam, i kam na mi kamap bikpela olsem
man pinis.   
  5796                       Na mi marit long wanblut papa bilong mi.   
  5797                       Na nau mi kisim ples bilong papa na mekim wok i
stap.'   
  5798                         
  5799                       Pinis, na em i tokim ol lain bilong em, `Yupela i
go na kaunim olgeta diwai i sanap nabaut.'   
  5800                       Ol i go, tasol ol i no inap pinisim namba bilong
diwai.   
  5801                       Na em i salim ol i go long wara na kaunim olgeta
ston bilong wara.   
  5802                       Tasol ol i no inap pinisim namba bilong ol ston. 
 
  5803                         
  5804                       Na em i tok long ol i go kaunim namba bilong
olgeta pisin long bus.   
  5805                       Tasol ol i no inap pinisim namba bilong pisin.   
  5806                       Na em i salim ol long i go kaunim ol snek.   
  5807                       Tasol ol i no inap pinisim namba bilong snek.   
  5808                         
  5809                       Nau em i tokim ol, `Yupela olgeta i kam na wokim
wanpela bikpela haus bilong mi, na dispela haus i mas gat 7-pela dua.   
  5810                       Pinis, orait, yupela i ken katim 7-pela bikpela
diwai, na sapim i kamap pos bilong mi, na sanapim 7-pela pos bilong mi klostu
long 7-pela dua long haus bilong mi.'   
  5811                       Na ol i bihainim maus bilong Anda na mekim olsem.
  
  5812                         
  5813                       Na Anda em i kisim ples bilong Papa Raringi na
mekim toktok wantaim ol lain bilong em i kam inap long em i painim lapun
bilong em na em i dai pinis.   
  5814                         
  5815                       Na i no gat wanpela pikinini man bilong em.   
  5816                       Olsem na 3-pela pikinini meri bilong em ol i
kisim em i go na planim em klostu long papa long matmat.   
  5817                         
  5818                       Na ol i mekim toktok long ol lain manmeri long
dispela i pinis olgeta, na ol birua i kam bagarapim dispela ples, na i pinis. 
 
  5819                       I no gat manmeri moa.   
  5820                       Ples nating i stap.   
  5821           170     1977     Wanpela man tasol i stap long dispela
maunten nem bilong em Ketpi.   
  5822                       Nem em nau tasol ol waitman i kam na kolim
Maunten Hagen.   
  5823                       Bipo tumbuna i kolim Maunten Mul o Kumdi tasol.   
  5824                         
  5825                       Em man Ketpi i stap insait long dispela Maunten
Hagen.   
  5826                       Dispela man Ketpi em i no gat akis na sarip na em
i wok long paia tasol long as bilong draipela diwai.   
  5827                       Wanpela taim Ketpi i wokim bikpela gaden na
planti smok i kamap long dispela hap bus.   
  5828                       Narapela man em i stap long Kuli klostu long
Urup, nem bilong em i Pulingawirni [Wes Hailans Provins, Hagen Pipel].   
  5829                         
  5830                       Wanpela de em i kam long maunten Kumdi na em i
redi long i go long maunten Kumdi na em i karim akis.   
  5831                       Dispela akis em akis ston tasol bilong tumbuna
bipo.   
  5832                       Na em i kirap long moningtaim tru long 6 klok i
go long Maunten Hagen.   
  5833                       I go, i go painim 6 klok i go long Maunten Hagen.
  
  5834                       I go, i go painim 6 klok apinun kamap long
Maunten Mul.   
  5835                       Na baga Ketpi i tok gude long Pulingawirni.   
  5836                       Na em i bekim tok gude long Ketpi.   
  5837                       Na tupela i amamas long toktok wantaim.   
  5838                         
  5839                       Pulingawirni i givim akis long Ke[tp]i na Ke[tp]i
i givim sol kanaka long Pulingawirni.   
  5840                       Tupela i pren tru na i stap long Maunten Mul.   
  5841                       Na tupela man i karim umben i go long wara na
kisim pis long wara.   
  5842                       Umben bilong Ketpi wanpela rokrok i stap insait. 
 
  5843                       Na moningtaim tupela i go long wara na lukim
umben na kisim dispela rokrok i kam aninit long wara.   
  5844                       Na dispela rokrok i kamap meri na Ketpi yet i
maritim dispela rokrok olsem na tupela i kolim nem Rok.   
  5845                         
  5846                       Pikinini bilong Ketpi na Rok em meri, na man
Pulingawirni i marit na karim planti pikinini man na meri.   
  5847                       Na ol bratasusa yet i tanim na maritim na karim
planti.   
  5848                       Na i kamap bikpela lain moa insait long Mt.   
  5849                       Hagen.   
  5850                       Lain ol i kolim Kumdi Engafin.   
  5851                       Narapela lain Kumdi Engamai.   
  5852                       Narapela lain ol i kolim Kumdi Kombla na Witka na
Rolimbo na Klimbi Aklka/Yatni na Kunja Pandta.   
  5853                       Em ol dispela lain man i kamap insait long Mt.   
  5854                       Hagen.   
  5855                         
  5856                       Mak i kam long Mt.   
  5857                       Hagen i go i go daun long Baya [Baiyer] Riva,
dispela l[a]in m[a]nmeri i kamap bikpela insait long Kumdi em tumbuna papa em
Ketpi na Pulingawirni.   
  5858           171     1977     Mama i karim tupela boi long wanpela de.   
  5859                       Tupela boi i stap wantaim papamama na 3-pela yia
i go pinis.   
  5860                       Bihain papamama bilong tupela i dai pinis.   
  5861                       Olsem na tupela boi yet i stap i go na kamap
bikpela tru.   
  5862                       Longpela bilong tupela na patpela bilong tupela i
kamap wankain tasol.   
  5863                         
  5864                       Long wanpela de tupela brata i hangre long abus. 
 
  5865                       Olsem na tupela i go long bus bilong painim abus.
  
  5866                       Insait long bus, Mai i lukim tupela diwai i
wankain olsem tupela boi yet.   
  5867                       Longpela na patpela bilong diwai i luk olsem
tupela yet.   
  5868                       Nau Mai i tokim Ku, `Lukim tupela diwai i makim
mitupela.   
  5869                       Olsem na mi laikim mitupela i testim [traim] dai
bilong mitupela long tupela diwai.   
  5870                       Ku!   
  5871                       Yu tekewe skin bilong wanpela diwai, na mi tekewe
skin bilong narapela diwai.   
  5872                       Sapos tumora mitupela i kam lukim diwai bilong
husat i dai, dispela boi bai i dai pastaim.'   
  5873                         
  5874                       Nau tupela boi i tekewe skin bilong diwai pinis,
na i kam long haus na slip.   
  5875                       Tumora long moningtaim tru, tupela i kirap i go
long bus bilong lukim diwai asde tupela i bin tekewe skin long en.   
  5876                         
  5877                       Tupela i stap longwe na i lukim diwai bilong Ku i
dai pinis.   
  5878                       Dai bilong Ku nau diwai i kamapim long ples klia.
  
  5879                       Tupela i bel hevi nau.   
  5880                       Ku i tingting planti long dai bilong em.   
  5881                       Em i tok, `Wanem taim bai mi i dai?'   
  5882                         
  5883                       Mai i sori nogut tru long brata bilong em bai i
dai.   
  5884                       Em i tok, `Bihain bai mi i stap wantaim husat?'   
  5885                       Nau Mai i kukim planti pik na givim Ku i kaikai
na bihain em i dai.   
  5886                         
  5887                       Nau 3-pela de i go pinis, na Ku i dai nau.   
  5888                       Mai i krai moa na planim em klostu long haus
bilong em.   
  5889                       Foapela mun i go pinis nau, Mai i laik lukim
diwai bilong em i dai o nogat.   
  5890                       Olsem na em i go long bus.   
  5891                       Diwai bilong em i stap laip yet.   
  5892                       Bilong Ku i drai pinis na planti binatang bilong
kaikai i pulap i stap long dispela diwai.   
  5893                         
  5894                       Mai i brukim dispela diwai bilong kisim binatang
bilong em i kaikai.   
  5895                       Long baksait bilong Mai, wanpela nois i kamap na
em i tanim na em i lukim tewel bilong Ku i kam.   
  5896                       Mai i pret na guria nogut tru i stap.   
  5897                       Ku i tok, `Brata Mai yu no ken pret.   
  5898                       Mi kam bilong mitupela i brukim diwai i stap na
tudak i kamap.'   
  5899                       Mai pret i stap na Ku i tok, na wanpela haus i
kamap long dispela ples.   
  5900                         
  5901                       Nau tupela i slip long dispela haus, tasol Mai i
pret yet long tewel bilong Ku bai nogut em i kaikaim em long nait.   
  5902                       Ku i kirap na i askim Mai, `Bilong wanem yu pret
i stap?   
  5903                       Nau em i taim bilong slip.'   
  5904                       Mai i laik trikim em na i tok, `Mi hangre long
wara.'   
  5905                       Ku i tok, `Gutpela mi go pulimapim wara bilong yu
long dring.   
  5906                       Tasol yu no ken holim bilum bilong mi nau mi
putim na i go.'   
  5907                         
  5908                       Ku i go pinis na Mai i kisim bilum na i lukim
2-pela 2 peni [toea] i stap.   
  5909                       Lukim tasol na lusim long ples em i bin putim
long en bipo.   
  5910                       Ku i kam bek wantaim botol wara.   
  5911                       Mai i dring na pinisim olgeta.   
  5912                         
  5913                       Nau Ku i tok, `Brata mi lukim yu holim bilum
bilong mi.'   
  5914                       Mai i tok, `Tru mi kisim na lukim tasol.   
  5915                       Mi no kisim wanpela samting long bilum bilong
yu.'   
  5916                       Ku i no mekim wanpela tok.   
  5917                       Nau tupela i slip gen.   
  5918                       Mai i slip pinis, kwiktaim Ku i kisim 2-pela peni
[toea] na putim long lewa bilong Mai na i go pinis.   
  5919                         
  5920                       Mai i slip tasol i go na winim 3-pela wik i go
pinis.   
  5921                       Nau Ku i kam bek gen na tekewe tupela peni [toea]
long Mai na em i kirap na i tok, `Man!   
  5922                       Mi slip gut tru.'   
  5923                       Ku i gude long brata Mai na i tok, `Yu sakim tok
bilong mi na yu slip 3-pela wik pinis.   
  5924                       Nau em i go long ples.'   
  5925                         
  5926                       Mai i no gat tok.   
  5927                       Em i kam long haus.   
  5928           172     1977     Long wanpela ples antap long maunten,
wanpela man wantaim meri bilong em tupela i stap.   
  5929                       Na long wanpela taim long moning, man ya em i go
long bus, na em i go raun long bus.   
  5930                         
  5931                       Nau em ya i lukim wanpela diwai i gat planti
pikinini diwai tru i hangamap.   
  5932                       Na em i lukim planti pisin i kam sindaun na
kaikai pikinini diwai i stap.   
  5933                         
  5934                       Olsem na man ya em i goap long diwai na i wokim
haus bilong pisin.   
  5935                       Em i wokim haus pinis, na long apinun, em i go
long ples bilong em na em i slip i stap.   
  5936                         
  5937                       Long moningtaim em i kirap na t[ai]tim banara
bilong em, na kisim sampela spia na em i go.   
  5938                       Na nau em i go kamap long ples we em i wokim haus
pisin long en.   
  5939                       Na em i goap long diwai na was long pisin i stap.
  
  5940                       Na em i sutim planti pisin tru.   
  5941                       Na ol i pundaun long graun.   
  5942                       Long as bilong diwai, pisin tasol i pulap.   
  5943                         
  5944                       Na kwiktaim, wanpela bikpela snek i kam antap na
pinisim ol dispela pisin em i bin sutim.   
  5945                       Na man antap long diwai em i lukluk i go daun na
lukim snek i kaikai pisin bilong em i stap.   
  5946                       Na man ya i lukluk tasol long em.   
  5947                         
  5948                       Snek i pinisim pisin pinis na em i rau[n]im diwai
we man i sindaun long en.   
  5949                       Nau em i go raun long han bilong diwai na kaikai
ol pisin i pundaun long lip bilong diwai.   
  5950                       Na man em i pret nogut tru.   
  5951                       Na em i gat 4-pela ai spia na wanpela raun spia
bilong sutim ol palai.   
  5952                         
  5953                       Orait man ya i sutim dispela snek tasol snek i
daunim spia bilong em.   
  5954                       Na em i sutim narapela tu i olsem tasol.   
  5955                       Nau em i yusim olgeta spia bilong em long sutim
snek na snek i daunim olgeta.   
  5956                       Na man ya i no gat moa spia i lep bilong sutim
snek ya.   
  5957                         
  5958                       Olsem na em i laik holim han bilong diwai na em i
laik kalap i go daun.   
  5959                       Tasol snek i tokim dispela man, `Sapos yu kalap i
go daun, bai yu pundaun na dai.'   
  5960                       Olsem na man em i pret na em i no kalap i go
daun.   
  5961                         
  5962                       Na snek i tokim man ya olsem, `Yu kam na sindaun
antap long mi na mi bai mi putim yu long graun.'   
  5963                       Na snek i raunim em yet na em i putim raunpela
het bilong em antap long bodi bilong man.   
  5964                       Na em i tokim man ya, `Yu kam sindaun antap long
mi.'   
  5965                       Na man ya em i go sindaun antap long snek na snek
i karim em isi isi na putim em long graun.   
  5966                         
  5967                       Na snek i tokim man ya, `Yu kam bihainim mi.'   
  5968                       Na em i bihainim snek.   
  5969                       Na em i go klostu long wanpela marila na em i
tokim man ya, `Yu kisim dispela marila na em i sanapim em stret i go daun long
graun.'   
  5970                       Na man i mekim olsem snek i tokim em.   
  5971                         
  5972                       Na snek i tokim em gen, `Yu lukluk long san i
kamap na long hap bilong san i go daun na bihain yu lukluk long ples we yu
sanapim marila long en.'   
  5973                       Na man i mekim olsem snek i tokim em.   
  5974                         
  5975                       Na taim man i lukluk long ples marila i stap long
en, em i lukim wanpela gutpela yangpela meri i sanap.   
  5976                       Na man i amamas nogut tru.   
  5977                       Snek i tokim man ya, `Mi laik givim yu dispela
yangpela meri ya olsem na mi pinisim pisin bilong yu.'   
  5978                         
  5979                       Na snek i tokim man olsem, `Taim yu laik kaikai
marila, yu no ken kaikai long ai bilong em.   
  5980                       Yu mas hait na kaikai.'   
  5981                       Na em i kisim meri i go long ples.   
  5982                       Na nambawan meri i stap long ples.   
  5983                       Na man ya i kisim narapela meri ya na i tokim
namba wan meri, `Mi kam wantaim narapela pren bilong mi.   
  5984                       Yu stretim haus na em bai i kam sindaun.'   
  5985                         
  5986                       Na nambawan meri i mekim olsem man i tokim em.   
  5987                       Em i stretim pinis na tupela i go insait.   
  5988                       Na nambawan meri i no lukim marila meri.   
  5989                       Em i harim pairap bilong haus tasol.   
  5990                         
  5991                       Na taim em i kukim kaikai, kaukau em yet i tanim
tanim na em i no lukim han bilong marila meri.   
  5992                       Na taim tupela i kamautim kaukau i olsem tasol.   
  5993                       Tasol man bilong em, em i lukim marila meri.   
  5994                       Tasol meri bilong haus i no lukim em.   
  5995                         
  5996                       Na long wanpela taim man i kisim wanpela marila
na em i lusim tingting long tok snek i tokim em.   
  5997                       Na em i kisim marila i go long ai bilong marila
meri.   
  5998                       Na man i tokim nambawan meri bilong em, `Yu go
kisim wara long marila bilong mi.'   
  5999                         
  6000                       Tasol namba wan meri i no harim tok bilong man
bilong em.   
  6001                       Olsem na namba tu meri o marila meri i tokim em,
`Mi go kisim wara long marila bilong yu.'   
  6002                       Na man i tok, `Yu ken go.'   
  6003                       Na meri i kisim mambu na i go bilong kisim wara. 
 
  6004                       Na em i kisim wara na kisim sampela grinpela lip
arere long wara na pasim gut maus bilong mambu.   
  6005                         
  6006                       Na em i sanapim mambu arere long wara na em i go
antap long het bilong wara na i kamap tanim marila na i sanap.   
  6007                       Man bilong em i wet i go na i go long wara.   
  6008                       Na em i lukim mambu i sanap arere na meri no gat.
  
  6009                         
  6010                       Na em lukluk long het bilong wara na em i lukim
wanpela nupela marila tu i sanap.   
  6011                       Dispela marila em meri ya i tanim marila na
sanap.   
  6012           173     1977     Bipo tru wanpela man i stap i no gat poroman
bilong em.   
  6013                       Nem bilong dispela man em Sanguni [S ng  i min
`diwai' na hap ni em i laik bilong en (Lang, 1973: 75, 94).].   
  6014                       Em wanpela tasol i stap long ples Pupuris [Enga
Provins, Enga Pipel].   
  6015                       Em i wokim wanpela haus bilong em na slip i stap.
  
  6016                         
  6017                       Wanpela taim em i tingting long i go longwe hap. 
 
  6018                       Long apinun em i painim wanpela haus na em i
harim planti toktok bilong meri.   
  6019                       Sampela i kamautim kaukau long gaden na sampela i
mekim paia o brukim paiawut i stap.   
  6020                       Olsem nau em i hait tru i stap na lukluk gut long
ol yangpela meri.   
  6021                         
  6022                       Klostu long apinun ol i kam bek long haus bilong
ol na i kukim kaikai na toktok na lap i stap insait long haus bilong ol.   
  6023                       Taim tudak i kamap ol i go insait long diwai i
gat hul long en.   
  6024                         
  6025                       Ol i go slip pinis, man ya Sanguni i go insait na
painim ol yangpela meri tasol em i no painim.   
  6026                       Em i sindaun isi na lukluk gen.   
  6027                       Na em i holim wanpela diwai i olsem 8 fit [klostu
2 na hap mita] long samting na em i kisim dispela diwai na i go ausait.   
  6028                       Em i karim dispela diwai i go long haus bilong em
stret.   
  6029                         
  6030                       Biknait tru em i go bek long haus bilong em na em
i tingting long em i laik lukim dispela diwai em i karim long en.   
  6031                       Em i kamap pinis long haus na putim dispela
dispela diwai i gat hul long em.   
  6032                       Em i putim na slip i stap .   
  6033                       Klostu long tulait wanpela binatang i krai na ol
meri i kirap na wan wan i kam ausait long diwai i gat hul.   
  6034                         
  6035                       Ol meri i mekim planti nois na man i kirap na
askim ol, `Yupela husat?'   
  6036                       Na ol meri i bekim tok i spik, `Yu husat?'   
  6037                       Man i kirap na i tok, `Husat i bringim yupela i
kam long haus bilong mi?'   
  6038                       Nau ol meri i pret na ol i tingting long i go bek
long ples.   
  6039                       Tasol ol i longlong i stap.   
  6040                         
  6041                       Tru, ol i lukim haus i no haus bilong ol.   
  6042                       Olsem na ol i tingting.   
  6043                       Na kisim sem tu long dispela tok man ya Sanguni i
bin mekim long ol.   
  6044                       Ol i laik i go bek long ples, tasol i no save
stret long rot.   
  6045                       Ol i hambak na bikhet tru long haus bilong man,
tasol man i amamas tru na hepi i stap.   
  6046                         
  6047                       Dispela man em i maritim 9-pela meri olgeta.   
  6048                       Olgeta meri i gat bel.   
  6049                       Namba wan pikinini ol i kolim Makui.   
  6050                       Namba tu em i Ambula.   
  6051                       Namba tri em i kolim Tirandi.   
  6052                       Namba foa em i kolim Petpet.   
  6053                       Petpet em i tumbuna papa bilong mi.   
  6054                       Petpet i karim papa bilong mi, em i kolim
Mamakin.   
  6055                       Nau papa o lain bilong mi i kamap long Sanguni i
painim meri long diwai i gat hul.   
  6056                       Tumbuna mama i kamap olsem.   
  6057           174     1977     Wanpela taim wanpela man em i stap long
wanpela viles.   
  6058                       Nem bilong en, Yoroka.   
  6059                       Em i gat wanpela dok tu.   
  6060                       Ol man bilong viles bilong Yoroka i kisim dok
bilong em na i go long bus.   
  6061                       Em i lukim wanpela diwai i gat frut long en i
stap na em i go antap long dispela diwai na wokim liklik haus na em i wet i
stap.   
  6062                         
  6063                       Yoroka i wet i go na pisin i no kam na Yoroka i
lukluk nabaut na i lukim olgeta pisin i go kaikai long narapela diwai i stap
long hapsait bilong wara.   
  6064                       Yoroka i lusim dispela diwai na i traim long go
long hapsait bilong wara.   
  6065                       Tasol em i no painim rot i go long hapsait bilong
wara.   
  6066                         
  6067                       Em i lukluk i stap na i lukim wanpela pato i swim
long wara i kam.   
  6068                       Pato i askim Yoroka olsem, `Yutupela i laik go
we?'   
  6069                       Yoroka i tok, `Mitupela i laik i go long hapsait
bilong wara, tasol i no gat rot bai mitupela i ken go.'   
  6070                       Pato i tok, `Mi bai karim yutupela i go long
hapsait bilong wara.'   
  6071                         
  6072                       Pato i karim dok i go long hapsait bilong wara na
i kam bek na em i karim Yoroka i go long ba[k]sait bilong wara.   
  6073                       Yoroka i wokim liklik haus antap long dispela
diwai i gat frut long en na sutim sampela pisin.   
  6074                       Tasol Yoroka i lukluk i go daun na em i lukim
wanpela lapun man i wokabaut i kam klostu long dispela diwai em i stap long en
na i tok, `Yu mekim wanem long dispela hap?'   
  6075                       Yoroka i tok, `Mi i no gat gras pisin na mi laik
painim sampela pisin bilong kisim gras long en.'   
  6076                         
  6077                       Lapun man i tok, `Mi gat planti long haus.   
  6078                       Yu kam na kisim.'   
  6079                       Yoroka na lapun man tupela i go long haus bilong
lapun.   
  6080                       Lapun i givim sampela kaikai long Yoroka na i
tok, `Mi go long haus meri na yu kaikai i stap long haus.'   
  6081                       Dok bilong Yoroka i bihainim lapun man i go harim
wanem tok em i mekim.   
  6082                         
  6083                       Lapun man i tokim meri bilong en olsem, `Mi kisim
abus i kam pinis na long nait yu mas redim kaikai, ston, lip, na olgeta
samting bilong mumu.'   
  6084                       Dok i harim dispela tok pinis em i kam bek long
papa bilong en na i tokim em, `Yoroka, long nait lapun i laik kilim yumi na yu
no ken pasim mi long nait.'   
  6085                         
  6086                       Long nait ol i slip na lapun i kirap na i laik
kilim Yoroka na em i kisim bun bilong muruk.   
  6087                       Dok i kirap na kaikai lapun nogut tru.   
  6088                         
  6089                       Lapun i kirap na i tok, `Mi kol na mi laik mekim
paia tasol dok bilong yu i kaikaim mi na yu mas pasim dok bilong yu.'   
  6090                       Yoroka i giaman tasol i pasim dok long rop bilong
banana.   
  6091                       Long biknait tru lapun i laik traim kilim Yoroka
gen na lapun i kirap isi isi na i laik katim Yoroka long akis na dok i kaikaim
lapun nogut.   
  6092                         
  6093                       Mekim olsem tasol i go inap long tulait na ol i
mekim save long pait.   
  6094                       Yoroka na dok tupela i win.   
  6095                       Tupela i k[i]lim lapun na kukim haus na kisim
olgeta samting na kam bek long ples.   
  6096                         
  6097                       Dok i tokim papa bilong en olsem, `Papa, taim yu
kilim bikpela pik bilong yumi, orait yu mas givim mi liklik gris tasol long
mi.'   
  6098                       Papa i kilim pik na dok i kam sindaun klostu long
papa na papa i tok, `Yu rabis dok, klia long hap.'   
  6099                         
  6100                       Dok i kros long papa na i go antap long Mt.   
  6101                       Ialibu na i singautim olgeta dok olsem, `Yumi
save harim tok bilong man na ol man i no save harim tok bilong mipela.   
  6102                       Na yupela i no ken harim tok bilong olgeta man.' 
 
  6103                         
  6104                       Dispela dok i tambuim olgeta dok na ol dok i no
save harim tok bilong man.   
  6105           175     1977     Stori i go olsem.   
  6106                       Long wanpela taim wanpela man wantaim meri bilong
em tupela i go long kisim kapiak long bikbus.   
  6107                       Na man i tok long meri, `Yu go antap.'   
  6108                       Tasol meri i tok long man, `Yu go antap.'   
  6109                       Na man i go antap tru long het bilong diwai na
mekim save long kisim kapiak i stap.   
  6110                         
  6111                       Na meri i sanap long graun na i lukim wanpela
muruk i kam na em i bihainim em i go tru long bikbus na i kamap long wanpela
raunwara.   
  6112                       Na em i kisim stik na i paitim wara i bruk i go
hap hap, na tupela i go long ples bilong muruk.   
  6113                       Na man ya i kisim kapiak pinis na em i tokim meri
long mumutim kapiak i go hipim long wanpela hap.   
  6114                         
  6115                       Tasol meri i no bekim.   
  6116                       Na em i kam daun na i lukim lek bilong muruk
wantaim meri i go insait long bikbus.   
  6117                       Na em i bihainim i go na i kamap long wanpela
raunwara, na i kisim stik tupela i paitim long en.   
  6118                         
  6119                       Em tu i paitim na wara i bruk na em tu i bihainim
i go long ples bilong muruk.   
  6120                       Na muruk ya i go senisim skin bilong muruk na i
kamap olsem man.   
  6121                       Na em i kisim meri ya na tupela i go planim mami
long gaden.   
  6122                       Man i bihainim tupela i go antap long ples bilong
ol na em i lukluk raun long ples.   
  6123                       Nau em i lukim wanpela bikpela haus tambaran na
em i go insait long haus tambaran.   
  6124                       Na em i lukim ol kain kain skin bilong ol pik,
dok, muruk, snek, na ol kain kain skin bilong ol animal.   
  6125                         
  6126                       Na em i kam ausait na i go long wanpela haus na
em i lukim wanpela lapun meri i stap.   
  6127                       Na em i kisim paia long em na em i mekim bikpela
na i laitim haus tambaran, na em i go bek gen long kukim kapiak em i kisim
long en.   
  6128                         
  6129                       Nau ol man ya i planim mami, skin bilong ol i hat
nogut na ol i salim meri ya i go kisim wara.   
  6130                       Tasol olgeta wara i drai pinis.   
  6131                       Nau meri i kam bek gen long gaden na em i lukim
ol man ya i dai pinis.   
  6132                         
  6133                       Na em i go bek long ples na i lukim haus tambaran
i paia.   
  6134                       Na em i go bek long man bilong em.   
  6135                       Tupela ya i kukim kapiak, na tupela i kaikai
pinis na i go long ples.   
  6136           176     1977     Bipo tru olgeta man i save long wanpela
tokples ol i kolim Bukikundi.   
  6137                       I tru ol i gat planti ples, tasol tokples i
wankain tasol.   
  6138                       Olsem na ol manmeri i stap olsem brata na susa.   
  6139                         
  6140                       Na sapos taim bilong marit, papamama bilong
pikinini man i mas kirap i go longwe ples long painim meri long pikinini man
bilong tupela.   
  6141                       Dispela kain pasin i stap inap longpela taim tru.
  
  6142                         
  6143                       Bihain nau long wanpela ples ol i kolim Yamil, i
gat wanpela man i stap nem bilong em Aukejim [Mountain Arapesh Pipel, Is Sepik
Provins].   
  6144                       Dispela man i gat planti pikinini tru.   
  6145                       Na ol pikinini i wok long marit i go i go na
tupela tasol i stap wantaim papamama.   
  6146                       Nem bilong tupela Lakito na Munapeihim.   
  6147                       Tupela i pikinini man tasol.   
  6148                       Las boi em Lakito na seken [namba tu] las boi em
Munapeihim.   
  6149                         
  6150                       Tupela i save wok poroman long taim papamama i
salim tupela long kisim kaikai long gaden o pulimapim wara.   
  6151                       Tupela i save slip long wanpela rum tasol.   
  6152                         
  6153                       Long wanpela de papa bilong tupela i tokim
tupela, `O tupela pikinini, yutupela i mas lusim pasin bilong pikinini na
mekim pasin bilong bikpela man nau.'   
  6154                       Na liklik i askim, `Bilong wanem papa?'   
  6155                       Papa i bekim na i tok, `Long wanem bikpela bilong
yu bai i marit nau.'   
  6156                       Na liklik boi i wari nogut tru.   
  6157                       Long wanem bikpela i marit nau na bai liklik
tasol i go long olgeta hap na mekim wok long papamama.   
  6158                         
  6159                       Taim Munapeihim i marit pinis, Lakito i hatwok
long helpim papamama.   
  6160                       Wanpela de nau bikbrata i tok long Lakito, `Mi
laik i go kisim sampela buai long bus, inap long yu kam wantaim mi na mitupela
i go?'   
  6161                       Nau liklik i tok, `Orait bai mitupela i go.'   
  6162                         
  6163                       Tupela i kamap Yaubul, ples we bai tupela i kisim
ol buai.   
  6164                       Liklik brata i tok, `Yu stap, bai mi go antap
long buai na kisim pikinini buai.'   
  6165                       Nau bikpela brata i sindaun i stap long as bilong
ol diwai buai na liklik i goap kisim buai.   
  6166                         
  6167                       Taim Lakito i go antap kamap long rop buai na em
i sotwin na maus bilong em i op i stap long kisim win.   
  6168                       Long dispela taim stret wanpela binatang i
kaikaim tang bilong em.   
  6169                       Nem bilong dispela binatang em maliniti.   
  6170                         
  6171                       Tasol Lakito i go het long kisim ol buai.   
  6172                       Antap long dispela buai i gat tupela rop buai, na
Lakito i singaut i go daun long bikbrata bilong em, `Yu laik mi kisim namba
wan rop o namba tu rop buai?'   
  6173                       Tasol bikbrata i bekim tok, `Mi no save yu tok
wanem.'   
  6174                       Na liklik i bekim, `Mi no save tang bilong mi i
tanim pinis.   
  6175                       Ya mi ken harim yu toktok long mi tasol mi laik
bekim, mi bekim long narakain tokples.'   
  6176                         
  6177                       Taim tupela i go bek long ples, olgeta man i bung
na harim man ya i wokim nupela tokples.   
  6178                       Nau wanpela lapun i tok, `Lakito, yu mas lusim
mipela na yu go long narapela hap na wokim nupela ples.'   
  6179                         
  6180                       So [Olsem] nau long dispela taim nau ol man long
Kalapu [Kalabu] i save kolim ol man long Yamil olsem bikbrata.   
  6181                       Long wanem em dispela ples we Lakito i go i stap
na tokples ol i kolim Tumakundi [Abelam Pipel].   
  6182                       Na tu ol Kalapu inap tokples wantaim ol Yamil.   
  6183                         
  6184                       Nau tu graun bilong tupela ples i wanpela, tasol
na tokples em tupela Tumakundi [Abelam] na Bukikundi [Mountain Arapesh].   
  6185           177     1977     Long dispela ples i no gat man na i pulap
tru long ol sanguma o masalai.   
  6186                       Wanpela taim wanpela man i lusim Margarima na i
go long Tari [Huli Pipel, Saut Hailans Provins].   
  6187                       Nem bilong dispela man, Tandaya.   
  6188                       Tandaya i karim sampela sol bilong baim sampela
retpela pen na wel gris long Tari.   
  6189                       Em i lusim Margarima na i go long dispela bus ol
masalai i stap long en.   
  6190                       Long dispela taim ol masalai i no save kaikaim ol
man.   
  6191                         
  6192                       Dispela rot em i longpela rot tru na ol i save
slip long rot inap long tupela nait, na i go kamap long Tari na Margarima.   
  6193                       Nau Tandaya i slip long rot, na i go kamap long
Tari.   
  6194                       Long Tari em i senisim sol i go long retpela pen
na [wel gris], na em i amamas tru na i karim i kam bek long dispela longpela
rot gen.   
  6195                         
  6196                       Taim em i redi long slip wanpela taim long rot em
i redim haus pinis na nau em i laikim wokim paia na rabim diwai na hap mambu i
go i kam, tasol paia i no lait, na olgeta mambu i pinis.   
  6197                       Nau em i lus tru long paia.   
  6198                       Ples tu i no klostu, wantok ya i lus tru.   
  6199                         
  6200                       Nau em i gat wanpela aidia bilong trikim ol
masalai.   
  6201                       Tandaya i kirap na i kapsaitim wel gris i go long
hul bilong nus na maus, ia na as, na em i kapsaitim retpela pen, [na] em i
kamap olsem blut.   
  6202                       Na nau em i go ausait na slip hap indai i [s]tap
long graun malumalu.   
  6203                       Em i slip i stap inap long tuda[k].   
  6204                         
  6205                       Taim i tudak pinis, em i harim wanpela pairap
long bikbus.   
  6206                       Em i lukim draipela man na gras bilong en i go
daun long lek, na mausgras tu i go daun long lek olsem tasol.   
  6207                       Em masalai tasol.   
  6208                       Masalai i kam klostu na i holim han bilong
Tandaya, tasol Tandaya i no seksek.   
  6209                       Masalai i tok, `Olaman!   
  6210                       Nau tasol mi lukim em i wokabaut i kam ya tasol
husat i kilim em?'   
  6211                       Tasol Tandaya i no seksek liklik.   
  6212                         
  6213                       Tambaran ya i singautim ol arapela masalai, na em
i askim ol, tasol ol i no bekim tok long husat i kilim em.   
  6214                       Na olgeta i kam krai na sori tasol.   
  6215                       Tasol bikbos bilong ol i tokim ol long wokim
wanpela bet na putim Tandaya long bet wantaim olgeta kago bilong en, na ol i
karim em i go long Margarima na putim em klostu long haus bilong em yet.   
  6216                         
  6217                       Taim ol i kamap long haus bilong Tandaya ol i
putim em klostu tru long dua bilong haus, na olgeta masalai i go bek long bus,
tasol hetman bilong ol masalai na arapela ol i was i stap.   
  6218                         
  6219                       Nau wantu Tandaya i kirap, na em i no kisim ol
samting bilong em i stap wantaim em long bet.   
  6220                       Tandaya i ranawe i go insait long haus na i stori
long ol lain bilong en.   
  6221                         
  6222                       Nau ol masalai i belhat na ol i pasim tok long
kilim na kaikaim ol man long taim ol i wokabaut long dispela rot.   
  6223                       Em long wanem nau ol i save kaikaim man long
dispela ples.   
  6224           178     1977     Bipo tru i gat wanpela man bilong Finongan
[Finungwa Viles] long hap bilong Erap long Boana long Morobe Provins [Finungwa
Pipel].   
  6225                       Em i go long bikbus tru, i no gat man i stap.   
  6226                       Nau em i katim diwai bilong kisim binatang long
en.   
  6227                       Em i katim i stap na wanpela welman i harim
pairap bilong diwai na em i kam painim dispela man.   
  6228                         
  6229                       Welman i man tru i spik, `Dispela binatang i
bilong mi, na bilong wanem yu kam katim?'   
  6230                       Na man tru i tokim welman, `Pastaim mi lukim
dispela binatang, tasol yu giaman.'   
  6231                         
  6232                       [N]au tupela i tok strong i go na welman i tok,
`Yumi tupela i tok pait i nogut, olsem na maski, em i bilong yumitupela
wantaim.'   
  6233                       Na man tru i tok, `Mi katim, orait, yu kisim na
bungim bilong yumitupela.   
  6234                       Bihain yumitupela i ken tilim na kisim.'   
  6235                       Man i stat long katim na givim sampela binatang
long welman.   
  6236                         
  6237                       Nau welman i giaman long putim long lip na wok
long kaikai dispela binatang i stap.   
  6238                       Man tru i lukim olsem na painim rot bilong kilim
dispela man na ranawe.   
  6239                       Em i wok long brukim diwai yet na tingting.   
  6240                       Na kwiktaim em i brukim strong na bruk tupela
hap, na man i tokim welman i spik, `Yu kam kisim binatang i stap insait long
diwai hia.'   
  6241                         
  6242                       Man i ting tru na putim han i go insait long
diwai na man tru i pulim ston tamiok na ranawe i go pinis.   
  6243                       Em i go sanap long wanpela maunten na harim, man
i singaut kranki i stap.   
  6244                         
  6245                       Em i singautim olsem, `O-o-oi-i!   
  6246                       Bilong wanem mi no kaikaim yu pastaim na yu mekim
olsem long mi na ranawe ya-a!   
  6247                       Mi no mekim wanpela samting long yu na yu mekim
pasin nogut long mi i-i!'   
  6248                       Man i harim olsem, em i go pinis long ples bilong
em.   
  6249                         
  6250                       Bihain sampela yia i go pinis na em i go gen long
bus bilong lukim bun bilong dispela welman.   
  6251                       Em i lukim ples bilong dispela man i bin dai long
en.   
  6252                       Em i sanap na lukim.   
  6253                       Kain kain gutpela samting i stap long bus.   
  6254                         
  6255                       Dispela ol samting i kamap long gris bilong
welman i bin dai long en.   
  6256                       Bipo em i no bin lukim kain samting olsem.   
  6257                       Olsem na em i traim traim na kaikai ol dispela
samting.   
  6258                       Sampela samting i mau long en, em i kaikai.   
  6259                         
  6260                       Em i karim sampela i go long ples na kukim long
paia na kaikai, em i kamap gutpela tru na kisim sampela na traim long planim
long gaden bilong em.   
  6261                         
  6262                       Em i mekim olsem i go kamap planti tru na tilim
long ol man nabaut i go.   
  6263                       Ol tumbuna i save mekim kain stori olsem.   
  6264           179     1977     Bipo tru i gat wanpela lapun meri i stap
long wanpela wara ol i kolim Navarao.   
  6265                       Dispela meri i stap wantaim tupela liklik tumbuna
man.   
  6266                       Nem bilong dispela lapun ol i kolim Didikalom.   
  6267                       Tripela i stap namel long wara.   
  6268                         
  6269                       Olgeta taim em i save tokim tupela tumbuna bilong
em, olsem yutupela i no ken i go raun nabaut, yutupela i stap tasol long ai
bilong haus bilong yumi.   
  6270                       Na lapun meri em i save i go long gaden na taim
em i kam bek, em i save tok olsem, `Mus-muskip,' i min olsem, `Hul i pas', na
bihain gen tanim nek bilong en, na i tok, `Mus-mus pran,' i min olsem, `Hul
bilong ston i op.'   
  6271                         
  6272                       Bihain tupela liklik manki i harim pinis tumbuna
bilong tupela i save toktok olsem, ol i bihainim maus bilong em.   
  6273                       Bihain lapun meri i go pinis long gaden, na
tupela boi i traim long toktok long dispela hul bilong ston.   
  6274                       Bihain hul bilong ston i op, na tupela i kisim
spia na go insait long dispela hul bilong ston na sutim ol pis.   
  6275                         
  6276                       Bihain nau olgeta pis i go aut, na ol i wok long
pairapim wara.   
  6277                       Lapun meri i harim ol pis i pairapim wara na i
ran i kam na i singaut, `Ei yutupela i mekim wanem long ston hia?'   
  6278                       Na bihain em i no inap painim ol pis i kapsait
long tupela sait bilong em.   
  6279                       Na bihain em i ron gen na i kalap long namel
bilong wara gen.   
  6280                       Em i laik traim stapim ol pis, tasol em i no inap
tru.   
  6281                         
  6282                       Olgeta i ranawe nabaut, nau i go long olgeta hap.
  
  6283                       Lapun meri i sem nau na i sindaun long dispela
Navarao.   
  6284                       Nau em i lusim tupela liklik tumbuna man bilong
em.   
  6285                       Em i no bin go bek long tupela.   
  6286                       Nau yu lukim ol pis, yu save olsem i bin kamap
long dispela riva Navarao.   
  6287           180     1977     Long wanpela taim papa i paulim pikinini na
em i laik go long bus na lukautim kapul.   
  6288                       Na long dispela taim em i taim bilong san na
gutpela mun i lait olsem san.   
  6289                       Na papa i ting olsem pikinini i slip pinis orait
bai em i kisim spia, banara na bambai em i go long bus na lukautim kapul.   
  6290                         
  6291                       Tasol pikinini i ting bambai papa i kisim em na
bai tupela i go wantaim long bus na lukautim ol kapul wantaim.   
  6292                       Pikinini i ting olsem na em i no slip.   
  6293                       Em i lukim papa bilong em na i giaman slip na
papa i ting olsem boi ya i slip pinis, tasol baga ya i no slip.   
  6294                       Em i opim hap ai bilong em na i was gut tru i
stap.   
  6295                         
  6296                       Taim papa bilong em i go ausait na i laik i go
long bus, pikinini bilong em i go bihain na hait tasol i go.   
  6297                       Tasol papa i no tanim bek na lukluk long
pikinini.   
  6298                       Tarangu em i ting olsem pikinini i stap long haus
na em i wok long subim het tasol i go na i lukim wanpela kapul i sindaun
kranki i stap.   
  6299                       Na papa i lukim dispela kapul na i hepi nogut tru
na i wok long taitim bun long taitim banara na em i laik sutim dispela kapul. 
 
  6300                         
  6301                       Tasol pikinini i go bihain na lukim wanpela kapul
i stap klostu long narapela kapul i stap long en.   
  6302                       Na papa i bin lukim wanpela tasol, na pikinini em
i tok, `Papa, lusim dispela kapul na sutim narapela kapul i stap klostu tru
long yu.'   
  6303                       Na papa i ting, `Husat ya, pikinini i stap long
haus na mi lusim i kam.'   
  6304                         
  6305                       Tasol pikinini i strong moa na singautim papa ya.
  
  6306                       Tarangu em i ting olsem wanpela masalai i kam
giamanim em.   
  6307                       Em i ting olsem na i brukim spia na banara bilong
em na i ranawe i go.   
  6308                       Na pikinini tu i ting papa i lukim masalai na
ranawe.   
  6309                       Pikinini tu i bihainim papa bilong em na tupela i
ranawe.   
  6310                         
  6311                       Na papa i wok long ran yet na em i tanim bek na i
lukim em i ran tasol, na pikinini i wok long ran yet, na papa bilong em i ting
olsem masalai i wok long raunim em yet.   
  6312                       Baga ya i spit i go na brukim dua na i go insait
long haus na krungutim ol man i slip long bet na ol man i singaut nabaut na
sampela i ting ol i driman na ol i slip gut tru.   
  6313                         
  6314                       Na pikinini bilong em tu i wok long givim i go na
bihainim olsem papa i mekim long en.   
  6315                       Na papa i singaut nogut na i tok masalai tasol i
raunim em i kam.   
  6316                       Na olgeta man i slip ya ai bilong ol i ret nogut
tru na singaut wantaim.   
  6317                         
  6318                       Bihain papa bilong em i lukim i no gat pikinini. 
 
  6319                       Em pikinini bilong em yet i wok long bihainim em
i go na papa bilong em i belhat nogut tru na paitim pikinini bilong em nogut
tru.   
  6320                       Na hangamapim pikinini long rop na mekim save
long em.   
  6321                       Bikos papa bilong em i ranawe na i brukim spia na
banara bilong em, olsem na pikinini bilong em yet i tanim bek na mekim save
long em.   
  6322                       Paitim em nogut tru.   
  6323                         
  6324                       Na em i no go long bus o long wanem hap.   
  6325                       Em i stap long haus tasol na tambu tru long go
long bus.   
  6326           181     1977     Tupela kandere i go long bus long katim rop
na limbum bilong wokim paspas bilong tupela.   
  6327                       Tupela i wokabaut long bus na i lukluk i go antap
na lukim wanpela dewel meri i sindaun long han bilong diwai olsem kapul.   
  6328                         
  6329                       Orait, liklik kandere em i tok long bikpela,
`Kandere, mi go antap na mi kilim.'   
  6330                       Na bikpela kandere i tok, `Nogat.   
  6331                       Yu i stap long graun.'   
  6332                         
  6333                       Na bikpela kandere nau em i go antap long diwai
na em i no lukim kapul.   
  6334                       Em i lukim wanpela haus na em i go insait na
lukim wanpela yangpela meri i stap.   
  6335                         
  6336                       Meri i askim Juebangu, `Yu kam antap long wanem?'
  
  6337                         
  6338                       Man i bekim tok, `Mi lukim wanpela kapul i
sindaun long han bilong diwai na mi kam antap.'   
  6339                         
  6340                       Na meri i tok, `I no kapul, em yu lukim mi
sindaun long san.'   
  6341                         
  6342                       Liklik kandere i wok long singautim bikpela
kandere bilong em.   
  6343                       Bikpela i bekim singaut, tasol liklik kandere i
no harim.   
  6344                       Em i harim tasol maus bilong wanpela pisin tasol,
nem bilong em kambu.   
  6345                       Liklik i singaut gen na bikpela i no bekim maus
bilong em.   
  6346                         
  6347                       Bikpela ren tru wantaim raunwin i kam, na liklik
kandere tu em i brukim wanpela bikpela diwai na i go insait long namel bilong
diwai na hait i stap.   
  6348                       Dewel meri nau i hatim Juebangu long basket long
slip.   
  6349                         
  6350                       Papa wantaim mama bilong dewel meri ya tupela i
go pinis long skrapim saksak.   
  6351                       Taim tupela i kam bek long haus na dewel meri i
wok long krai, mama i ting pikinini bilong em i hangre na em i krai.   
  6352                       Mama i hariap kukim kaikai na givim na dewel meri
em i no laikim kaikai.   
  6353                         
  6354                       Na mama i askim, `Na yu krai long wanem?'   
  6355                         
  6356                       Tasol pikinini i no bekim tok bilong mama, orait,
mama i askim gen, `Olsem wanem?   
  6357                       Yu haitim wanpela man na yu krai olsem?'   
  6358                         
  6359                       Pikinini i tok, `Yes, mama.'   
  6360                         
  6361                       Orait mama i singautim papa i go antap long haus.
  
  6362                       Meri i tokim em, `Pikinini bilong mitupela i
haitim wanpela man na em i krai.'   
  6363                         
  6364                       Orait, dewel man hia em i singautim olgeta famili
bilong em na sampela ol i kisim spia na bun bilong sutim dewel meri ya.   
  6365                       Em i makim dispela man.   
  6366                       Tupela i wankain na longpela na pat.   
  6367                       Tupela i wankain tasol.   
  6368                       Ol i no sutim dispela man.   
  6369                       Em nau tupela i marit.   
  6370                       Olsem na planti bilong mipela i save i go lus
long bus long dispela taim tu.   
  6371           182     1977     Long bipo tru, taim yu no stap na mi no
stap.   
  6372                       I gat tupela susa i stap long ples maunten long
Nondugl long Minj [Wahgi Pipel, Wes Hailans Provins].   
  6373                       Nem bilong dispela tupela susa em long Muno na
Wasep.   
  6374                       Tupela i no gat papamama.   
  6375                       Tupela i kamap long aninit long graun klostu long
wanpela bikpela ston.   
  6376                         
  6377                       Long dispela taim i no gat wanpela man i stap.   
  6378                       Tupela i save pret long wokabaut i go longwe long
haus bilong tupela.   
  6379                       Tupela i save wok long banis gaden bilong tupela
long olgeta taim long sankamap na save go bek long taim san i go daun long
maunten.   
  6380                       Tupela save brukim paiawut na kukim kaikai bilong
tupela.   
  6381                         
  6382                       Wanpela taim long bel[o]bek, Wasep i tokim Muno
olsem em i laik i go painim abus long bus.   
  6383                       Muno i tokim em long was gut taim em i go long
bus, nogut sampela tewel i kilim em.   
  6384                       Na i tokim em long kam bek kwiktaim long taim man
i laik i go daun.   
  6385                         
  6386                       Wasep i tok gutbai long susa bilong em na i go
long bikbus.   
  6387                       Em i wok long painim abus i go tasol em i no
kilim wanpela.   
  6388                       Man, em i wok long painim i go longwe tru na em i
no save olsem tudak i kamap.   
  6389                         
  6390                       Em i lusim rot bilong go bek long haus na em i
kamap long het bilong maunten na i krai i stap.   
  6391                       Nem bilong dispela maunten em long maunten
Koimbol.   
  6392                       Em i klinim ai bilong em na lukim wanpela lait
bilong paia i kamap long as bilong maunten.   
  6393                       Em i ting susa bilong em i laitim bumbum na
painim em i kam.   
  6394                       Na em i kirap i go daun stret long ples we paia i
kamap long en.   
  6395                         
  6396                       Taim em i kamap klostu em i no painim susa bilong
em, tasol em i painim papa bilong lait insait long wanpela haus.   
  6397                       Em i go isi isi long haus, tasol i no painim papa
bilong dispela haus.   
  6398                       Em i pilim kol na i sindaun long arere long paia.
  
  6399                         
  6400                       Long dispela haus, tupela brata i save i stap.   
  6401                       Nem bilong tupela em long Koloika na Yambe.   
  6402                       Yambe i bin go painim abus i go na i no kam bek
yet na brata Koloika i wok long painim em i go tu.   
  6403                       Em i singaut na painim i go na i no gat tru, na
em i kam bek long haus.   
  6404                         
  6405                       Brata Koloika i kirap nogut tru taim em i painim
meri Wasep i sindaun klostu long ples paia.   
  6406                       Tupela wantaim i kirap nogut na toktok wantaim.   
  6407                       Koloika i kirap askim Wasep long maritim em na
Wasep i tok orait na tupela i amamas nogut tru.   
  6408                       Tupela i toktok long marit taim brata bilong
Koloika i kam bek.   
  6409                         
  6410                       Wasep i tokim Koloika olsem wanpela susa bilong
em i stap tasol long hapsait bilong tupela maunten.   
  6411                       Em i tokim em olsem.   
  6412                       Em i bin painim abus na i lusim susa bilong em i
stap.   
  6413                         
  6414                       Long moning taim san i kamap ausait long waitpela
klaut.   
  6415                       Tupela i kirap na wokabaut i go long bus na
painim tupela lus lain.   
  6416                         
  6417                       Tupela i no go longwe yet, na tupela i harim
wanpela nois klostu long bus.   
  6418                       Tupela i kirap nogut long painim Yambe wantaim
Muno i toktok i kam.   
  6419                       Tupela i amamas long painim tupela na ol i go bek
long haus.   
  6420                       Ol i kilim wanpela bikpela pik na wokim bikpela
pati na ol i marit.   
  6421                       Koloika i maritim Wasep na Yambe i maritim Muno. 
 
  6422                       Na ol i stap gut olgeta.   
  6423                         
  6424                       Nau long ples bilong mi, mipela i gat tupela lain
man.   
  6425                       Wanpela em long Muno Yambe Kanem [Kekanem] na
narapela em long Koloika Wasep Kanem.   
  6426                       Kanem long Tok Pisin i min olsem lain.   
  6427                         
  6428                       Ol man long ples ol i save toktok long mipela ol
singel man olsem, `Sapos mipela i laik marit.   
  6429                       Orait mipela i go wokim paia long as bilong
dispela maunten tumbuna Wasep i krai i stap long en na bai mipela i ken painim
ol meri i kamap long mipela long marit.'   
  6430                         
  6431                       Wanpela boi long lain bilong mi i traim wanpela
taim long nait tasol meri i no kamap olsem ol i tok.   
  6432                       Em i tokim mi na mi lap i dai olgeta.   
  6433                       Mi lap i go na bel bilong mi i pen na mi tambuim
kaikai long nait.   
  6434                         
  6435                       Mi tokim em long i go painim yangpela meri long
wanpela lain mi save i go planti meri long em na em tu i lap na i go [pinis]. 
 
  6436                         
  6437                       Mi no save bai mi wokim paia olsem em i wokim
long sampela taim bihain.   
  6438           183     1977     Bipo tru i gat wanpela man i stap long
Tumeleo [Tumleo] Ailan [Tumleo Pipel, Wes Sepik Provins].   
  6439                       Dispela man i gat wanpela gaden i stap klostu
long wanpela draipela diwai kal[op]ilum.   
  6440                       Taim dispela man i go wok long gaden i stap na em
pilim pispis, em i save i go pispis long as bilong dispela diwai kal[op]ilum. 
 
  6441                       Oltaim dispela man i save mekim olsem tasol.   
  6442                         
  6443                       I gat wanpela snek i stap insait long hul bilong
dispela diwai kal[op]ilum, we man ya i save go pispis long en.   
  6444                       Man ya i pispisim dispela snek i go, i go na snek
ya i gat bel.   
  6445                       Na bihain em i karim tupela pikinini man.   
  6446                       Wanpela nem bilong em Kairoro na narapela em
Lesautum.   
  6447                         
  6448                       Tupela i stap long hul bilong kal[op]ilum wantaim
snek mam[a] bilong tupela i go na tupela i bikpela inap olsem 5-pela krismas. 
 
  6449                       Na wanpela taim mama bilong tupela i tokim
tupela, `Lukim dispela man i save wok long gaden ya, em i papa bilong
yutupela.   
  6450                       Yutupela i go na askim em long sampela kaikai.'   
  6451                         
  6452                       Tupela manki i go kamap long dispela man na
tupela i tokim em, `Papa, mama i salim mitupela i kam long askim yu long givim
mipela sampela kaikai.'   
  6453                       Na man ya i tingting, `Ol manki i stap we na ol i
kam kolim mi papa?'   
  6454                         
  6455                       Na oltaim dispela tupela manki i save kam long
askim em long kaikai, na taim ol i kisim kaikai i go, man ya i save lukluk
hait tasol long lukim ples we ol i save i kam long en na em i lukim tupela i
save i go daun long hul bilong dispela diwai em i go pispis long en.   
  6456                         
  6457                       Em i mekim olsem tasol na wanpela taim em i askim
tupela manki ya, `Yutupela i stap we na yutupela i kam?   
  6458                       Mama bilong yutupela i stap we?   
  6459                       Na husat i tokim yutupela olsem mi papa bilong
yupela?'   
  6460                         
  6461                       Na tupela i tok, `Haus bilong mipela i stap long
hul long as bilong diwai kal[op]ilum.   
  6462                       Mama bilong mitupela i stap long hul.   
  6463                       Em i tokim mitupela olsem, bipo yu save go na
pispisim em na em i karim mitupela.'   
  6464                         
  6465                       Taim papa bilong tupela i harim olsem, em i kisim
tupela i go long ples.   
  6466                       Ol i save kukim kaikai na bringim hap i go long
mama bilong ol.   
  6467                       I go, i go na dispela tupela manki i go bikpela
man.   
  6468                       Wanpela taim papa bilong ol i tokim tupela,
`Yutupela i go kisim mama bilong yutupela i kam.'   
  6469                       Na tupela i mekim wanpela bikpela basket na
tupela i go pulimapim mama bilong tupela na kisim i kam long ples.   
  6470                         
  6471                       Taim papa bilong ol i lukim, em i pret nogut tru.
  
  6472                       Em i no laikim tru ol i putim dispela snek mama
long haus, na tupela i putim em aninit long haus.   
  6473                       Wanpela taim tupela i go huk long biksi, tupela i
pul i go longwe tru, tupela i no inap lukim ailan.   
  6474                       Tupela i huk i stap nau ol i lukim hap sit bilong
paia win i kisim i kam na i pundaun stret long bet bilong kanu.   
  6475                       Tupela i lukim na tupela i tingting planti.   
  6476                       Bel bilong tupela i no stret.   
  6477                       Ol i tok, `Ating i gat rong long ples.'   
  6478                       Na tupela i pul i go bek long ples.   
  6479                         
  6480                       Taim tupela i kamap, ol i lukim haus bilong ol i
paia pinis.   
  6481                       Paia i bruk i go daun pinis.   
  6482                       Papa bilong tupela i kukim mama bilong tupela.   
  6483                       Tupela i krai wantaim na mekim wanpela basket
long lip kokonas na pulimapim bun bilong mama bilong tupela na tupela i lusim
ailan na i go long bikples.   
  6484           184     1977     Bipo tru wanpela man i stap na long
moningtaim tru em i kirap na em i go limlimbur long bus.   
  6485                       Em i raun i go long wanpela hap na em i lukim
wanpela diwai kapiak i pulap nogut tru long ol pikinini kapiak klostu i laik
mau.   
  6486                       Em i lukim olsem na em i katim ol lip bilong
saksak na em i banisim gut tru dispela diwai kapiak pinis na em i go long
ples.   
  6487                         
  6488                       Na nau dispela diwai kapiak em i bilong wanpela
de[w]el i save lukautim.   
  6489                       I no bilong man hia.   
  6490                       Na taim man ya i go pinis long ples, de[w]el hia
i kam lukluk long kapiak bilong em.   
  6491                       Na em i kirap nogut long lukim olsem i gat man i
bin banisim pinis na i putim tambu long en.   
  6492                       Tewel hia i belhat nogut tru na em i rausim
olgeta samting em man hia i bin banisim long em.   
  6493                         
  6494                       Na em yet i katim nupe[la] samting na banisim gen
na i go.   
  6495                       Na tupela de i go pinis na man hia i kam bek na
em i lukim olsem ol lip bilong saksak i no i stap olsem em i banisim bipo.   
  6496                       Em i belhat nogut tru na em i rausim olgeta
samting em tewel hia i bin banisim na em i katim nupela samting gen na banisim
gut pinis na em i go long ples.   
  6497                         
  6498                       Bihain tewel hia i kam bek na em i lukim ol
samting em i bin tambuim i no i stap olsem em i banisim na em i kirap na
rausim olgeta samting bilong man hia i banisim pinis na em i banisim gen pinis
na em i go.   
  6499                       Tupela i wok long mekim olsem tasol i go na
kapiak hia i [m]au pinis.   
  6500                       Na wanpela taim long moningtaim tru man i kirap
na i go long kisim kapiak.   
  6501                         
  6502                       Taim em i kamap pinis na em i go antap na i wok
long tromoi ol pikinini kapiak i kam daun.   
  6503                       Na tewel hia i harim nois na em i kam long lukim
husat tru i stilim kapiak bilong em.   
  6504                       Em i kam na lukim wanpela man i stap antap na em
i singaut i go antap long em, `Ha, nau mi save em yu tasol yu wok long mekim
dispela samting.   
  6505                       Na taim yu kisim kapiak pinis bai yu i go long
wanem rot?'   
  6506                         
  6507                       Na man hia i tok, `Bai mi kalap i kam daun na i
go insait long ol bus em yu stap long en.'   
  6508                         
  6509                       Na tewel hia i harim olsem na em i katim raun
olgeta gras na diwai i stap klostu long diwai kapiak.   
  6510                       Em i mekim bikpela ring raunim kapiak em man hia
i stap antap long em.   
  6511                         
  6512                       Pinisim pinis na em i askim man hia gen, `Nau bai
yu go long wanem rot?'   
  6513                       Na man i tok, `Bai mi kalap i kam daun na i go
insait long ol diwai na gras em yu katim long en.'   
  6514                         
  6515                       Na tewel i harim olsem na em i rausim olgeta
diwai na gras em i katim long em na brumim olgeta pipia gut em i stap klostu
long kapiak.   
  6516                       Pinis na em i askim em, `Bai yu i go long wanem
rot nau?'   
  6517                       Na man hia i tok, `Bai mi kalap i kam daun na i
go insait long gras em i stap long het bilong yu.'   
  6518                         
  6519                       Na tewel hia i harim olsem na em i katim olgeta
gras i stap long het bilong em i mekim kela olgeta.   
  6520                       Taim tewel i mekim olsem man i pinisim olgeta
kapiak pinis.   
  6521                       Na i gat las wan tru i stap antap tru long het
bilong kapiak.   
  6522                       Em i kisim pinis na em i mekim singsing long
dispela pikinini.   
  6523                       Na tewel i lukluk i go antap na i laik askim em. 
 
  6524                       Nogat.   
  6525                       Man i tromoim dispela kapiak i kam daun klostu
long ples tewel i stap long em.   
  6526                       Na kapiak hia i ron i go.   
  6527                       Na tewel hia i ting man hia i ranawe.   
  6528                       Na em i kirap na ran bihainim dispela kapiak i
go.   
  6529                         
  6530                       Man hia i lukim olsem na wantu tru em i kam daun
na bungim olgeta kapiak hariap pinis na em i kisim na ranawe i go long ples
bilong em.   
  6531                       Tewel i raunim dispela kapiak i go na em i
popaia.   
  6532                         
  6533                       Em i bel hat nogut tru long wanem man hia i bin
trikim em.   
  6534                       Em i tanim bek na bihainim man hia gen.   
  6535                       Tasol man hia i kamap pinis long ples na tewel
hia i go arere long ples na em i kam bek.   
  6536           185     1977     Bipo tru i gat tupela man i stap long
wanpela ples na i no gat meri na tupela i maritim ol rokrok.   
  6537                       Na ol rokrok i no save kukim gut kaikai bilong
man bilong ol.   
  6538                       Nogat.   
  6539                       Ol i save kukim [kr]anki.   
  6540                         
  6541                       Na arapela ples tu i stap longwe liklik long ol. 
 
  6542                       Em ples Nikavuvuya [Is Sepik Province].   
  6543                       Long ples Nukavuvuya [Nikavuvuya] i gat wanpela
lapun meri tasol i stap.   
  6544                       Na dispela lapun meri i save pulim singsing na ol
kokonas i save tanim long ol meri na ol i kamdaun long stik kokonas na ol i
save singsing.   
  6545                       Tulait pinis ol i save go antap gen long kokonas.
  
  6546                         
  6547                       Long wanpela nait, wanpela bilong tupela man ya,
i harim pairap bilong ol kundu.   
  6548                       Tulait nau em i kirap na i go long ples
Nikavuvuya.   
  6549                       Na em i lukim lapun meri tasol i stap.   
  6550                       Na man ya i go sindaun long haus bilong lapun
meri ya nau lapun meri ya i tokim man ya olsem, `Sori gutpela singsing bilong
yu ya ol i singsing pinis na ol i go nabaut na yu kam let [bihain] tumas.'   
  6551                       Na em i tok, `Sapos yu laik lukim singsing orait,
yu mas redim olgeta samting bilong singsing olsem kaikai, wara, na samting
olse[m].'   
  6552                         
  6553                       Na man ya hariap tasol long redim ol samting.   
  6554                       Apinun nau, lapun meri ya i tokim man, `Yu mas
pasim olgeta hul long haus na pasim dua na slip strong tru.   
  6555                       Yu no ken kirap o pairapim ol samting.   
  6556                       Nogut ol meri i lukim yu na ol i no singsing.'   
  6557                       Man ya i harim tok na em i slip isi tru long haus
i stap na em i laik putim yau.   
  6558                         
  6559                       Man, em i harim ol meri i kamdaun long kokonas na
sanap long graun na ol i statim singsing nau.   
  6560                       Ol i singsing i go, i go nau lapun meri ya i
givim ol kaikai.   
  6561                       Ol i kaikai yet na em i sanap lukluk, na em i
tok, `Mi no laik wanpela lapun meri i givim plet kaikai long mi.   
  6562                       Mi laikim wanpela yangpela meri i mas givim mi.' 
 
  6563                         
  6564                       Na em i makim stret wanpela yangpela meri tru na
yangpela meri ya em i no [sakim] tok.   
  6565                       Nogat.   
  6566                       Em givim stret wanpela plet kaikai.   
  6567                       Nau lapun meri ya i kisim plet kaikai i go na i
givim man ya.   
  6568                       Na em i kaikai.   
  6569                         
  6570                       Ol i singsing i go tulait pinis.   
  6571                       Na lapun meri ya i lukluk yet na dispela meri i
go pas stret long rop kokonas.   
  6572                       Na em i tokim man ya i kam ausait.   
  6573                       Em i kam ausait pinis na lapun meri ya i givim
bilum na rop na em i tok, `Yu go antap long dispela kokonas na yu kisim kulau.
  
  6574                       Tasol yu no ken noisim [mekim nois] yu mas go
antap isi tru.'   
  6575                       Man ya i harim tok na em i mekim olsem lapun meri
ya i tokim em.   
  6576                       Em i kisim i kamdaun pinis.   
  6577                       Meri ya i tok, `Yu kisim i go kamap long wara,
orait, yu putim ol samting bilong yu wantaim kulau long rot.   
  6578                       Na yu go antap na waswas.   
  6579                       Taim yu waswas pinis yu kamdaun brukim kulau
bilong yu na kaikai.   
  6580                       Pinis, orait yu ken kamap long ples.'   
  6581                         
  6582                       Man ya i mekim olsem lapun meri ya i tok.   
  6583                       Man ya i go waswas pinis, em i kam bek i laik
lukim.   
  6584                       Man, yangpela meri tasol i stap.   
  6585                       Em i kam lukluk nambaut na meri i askim em, `Yu
painim husat?'   
  6586                       Man ya i tok, `Kulau.'   
  6587                       Meri ya i tok, `Kulau maski, yumi go long ples.' 
 
  6588                       Na ol i go long ples na maritim em.   
  6589           186     1977     Long taim tru long ples Menihegororo long
Yufi Yufa [Yaviyufa Viles] tupela brata i stap [Yawiyuha Pipel, Is Hailans
Provins].   
  6590                       Nem bilong tupela em Hune na Pakure.   
  6591                       Papamama bilong tupela i dai pinis.   
  6592                       Bikpela brata em Hune na liklik em Pakure.   
  6593                         
  6594                       Wanpela taim em i gutpela de long painim abus.   
  6595                       Brata Hune em i tok, `Pakure, yu mas i stap long
ples.   
  6596                       Mi bai i go painim abus long bus.'   
  6597                       Na em i kisim nupela kaukau na spia na banara
long sutim pisin na wail abus.   
  6598                       Em i lusim ples na em i go.   
  6599                         
  6600                       Taim em i go long hap we em i lukim wanpela
liklik boi.   
  6601                       Dispela liklik boi ya em i tok, `Papa, inap long
mi holim ol samting bilong yu na mitupela i go long bus, na painim abus?'   
  6602                       Na Hune i tok, `Yu ken kam.'   
  6603                       Na tupela i go kamap long bus na liklik boi ya i
lukim planti abus na Hune i sutim ol abus.   
  6604                       Na tupela i pulapim draipela bek na i go [i] go
apinun tru na tupela i go bek long ples.   
  6605                         
  6606                       Liklik boi ya i tok, `Haus bilong mi em long
dispela hul bilong ston.'   
  6607                       Taim em i laik go.   
  6608                       Hune i givim tupela kapul.   
  6609                       Na boi ya i bin i go pinis long hul bilong ston. 
 
  6610                         
  6611                       Taim Hune i kamap long ples na Pak[u]re i kukim
kaikai bilong Hune na em i redim pinis na Hune i kaikaim dispela kaikai.   
  6612                         
  6613                       Tupela i slip na long moningtaim tru tupela i
kukim ston na mumuim ol dispela abus na tupela i wet i stap.   
  6614                       Na ol dispela abus i kuk pinis na liklik Pakure i
tok Hune, `Las taim yu i go long bus na sutim planti abus.   
  6615                       Nau mi mas i go painim abus.'   
  6616                         
  6617                       Taim Pakure i go long hap rot em i lukim dispela
liklik boi i wet i stap.   
  6618                       Na dispela boi i tok, `Papa inap mi holim ol
samting bilong yu na mitupela i go painim abus?'   
  6619                       Tasol Pa[ku]re em i tok, `Mi no papa bilong yu.   
  6620                       Yu laik i go wantaim husat?'   
  6621                       Nau Pakure i lusim em na i go liklik, na liklik
boi i tok, `Papa, inap mi kam wantaim yu?'   
  6622                       Na Pakure i tok, `Mi tok pinis, mi no papa bilong
yu.   
  6623                       Sapos yu skrap bai mi sutim yu long dispela
spia.'   
  6624                         
  6625                       Na Pakure i go liklik moa na dispela boi i tok
gen, `Papa, inap mi holim ol samting bilong yu?'   
  6626                       Na Pakure i belhat moa na em i sutim boi na long
bel bilong em.   
  6627                       Liklik boi ya spia i stap wantaim, em i pundaun
na em i go long hul bilong ston.   
  6628                       Em i go long haus bilong em.   
  6629                         
  6630                       Haus bilong em i olsem haus bilong ol praim
minista i gutpela na i gat bet.   
  6631                       Em i go slip, tasol em i dai i stap.   
  6632                         
  6633                       Pakure em i go long bus ya em i no sutim ol abus.
  
  6634                       Em i no kisim samting olsem wanpela o tupela
abus.   
  6635                       Nogat tru.   
  6636                         
  6637                       Taim Pakure i go bek long ples Hune i tok, `Ating
yu meri ya yu i no sutim wan o tupela abus.   
  6638                       Tumora bai mi go.'   
  6639                       Tupela i slip.   
  6640                       Long moning, Hune i kisim banara bilong em na em
i go.   
  6641                       Taim em i kam long rot bilong liklik boi ya em i
no i stap.   
  6642                       Na Hune i lukim blut na em i bihain blut.   
  6643                       Taim em i kamap long haus bilong [b]oi ya.   
  6644                       Nek bilong boi i drai nogut.   
  6645                       Em i krai, krai.   
  6646                         
  6647                       Nau Hune i kamautim dispela spia na i lukim na em
i lukim olsem Pakure yet i wokim dispela spia.   
  6648                       Em i belhat long Pakure na em i dikim hul long ai
bilong haus bilong dispela boi.   
  6649                       Em i planim em na em i kisim tamiok bilong em na
em i ron i go long ples na paitim Pakure long het na i dai.   
  6650                         
  6651                       Na Hune em i dai taim em i lapun.   
  6652                       Sapos yu go long [Yaviyufa] long Konopiyufa
[Konoboyufa] Viles long Goroka.   
  6653                       Bai yu lukim i gat tupela boi i sanap makim
dispela tupela brata i stap bipo yet.   
  6654           187     1977     Long planti yia i go pinis, i bin i gat
wanpela lapun aipas meri i bin i stap long wanpela ailan.   
  6655                       Tasol meri i laki tru long em i gat wanpela
pikinini man long lukautim em i stap wantaim em.   
  6656                         
  6657                       [Mama i tok,] `Mi laikim yu long lukautim mi.'   
  6658                       Pikinini i tok yes tasol.   
  6659                       Wanpela taim man i tokim mama olsem, `Mi makim
wanpela meri bai mi maritim.'   
  6660                       Orait mama i tok, `Tasol yu no ken lusim sapos yu
maritim dispela meri yutupela i mas i stap wantaim mi.'   
  6661                       Tupela i marit pinis na tupela i kam i stap
wantaim lapun aipas.   
  6662                         
  6663                       Meri i helpim long lukautim lapun gut tru.   
  6664                       Na longtaim nau meri ya i wok long kros nabaut,
`Mi no laikim tru dispela haus mi no laik lukautim mama bilong yu.   
  6665                       Mi laikim wanpela haus bilong mi stret.'   
  6666                       Orait tupela i wokim haus bilong tupela long
narapela sait bilong ailan.   
  6667                         
  6668                       Lapun mama i wok long sori i stap long wanem
pikinini bilong em i bin lusim em.   
  6669                       Em i no inap long i go painim pis bikos em i
aipas, em i no inap long i go wok gaden, i no gat inap kaikai.   
  6670                         
  6671                       Long taim bilong ren em i save kol nogut tru long
wanem haus i bruk bruk pinis i no gat man long wokim gut gen haus bilong em.   
  6672                       Tupela marit nau i stap long gutpela haus.   
  6673                       Tasol sampela taim boi ya i save tingting long
mama bilong em na sori i stap.   
  6674                         
  6675                       I no long taim meri bilong em i bin i gat wanpela
pikinini man em i wok long harim mama i singsing long pikinini na i slip na
man i tok long meri i spik, `Taim mi liklik boi yet mama i lapun na i laikim
mi tru.'   
  6676                       Em i tingting redi long i go lukim lapun mama.   
  6677                       Em i kisim ol kaikai long gaden na karim i go.   
  6678                       Em i stap wantaim mama bilong em inap tupela de. 
 
  6679                       Em i painim pis, wokim gut haus, na em i go bek. 
 
  6680                       Em i tok gut bai long mama na i lusim em.   
  6681                         
  6682                       `Bai meri bilong mi i bringim sampela kaikai
wantaim paiawut.'   
  6683                       Taim man i tokim meri long karim paiawut i go,
meri i kros nogut tru.   
  6684                       Na bihain em i tok bai em i go.   
  6685                       Man i tokim meri long em i kisim tupela bikpela
pis na i go kukim long mama.   
  6686                       Tupela bai kaikai dispela liklik.   
  6687                       Orait meri i kirap na karim pis i go.   
  6688                         
  6689                       Taim em i wok long go long haus bilong lapun
meri, em i painim tripela palai.   
  6690                       Em i wokim paia na kukim wantaim sampela lip
bilong bikbus.   
  6691                       Em i kisim lip banana na karamapim ol na i kisim
i go long lapun.   
  6692                       Em i tokim em olsem ol pis.   
  6693                       Orait lapun i tok tenkyu long meri na meri i
lusim em na i go.   
  6694                         
  6695                       Lapun i no bin hangre long dispela taim na i
larim dispela kaikai bilong narapela de long narapela moning.   
  6696                       Em i kam long wok long mama.   
  6697                       Em i bringim pikinini man long em bilong soim
long mama em i amamas long nupela pikinini man bilong em.   
  6698                       Orait em i wok long gaden na i hangre tru em
sampela kaikai mama i tok.   
  6699                       Em i givim mit bilong palai.   
  6700                       Em i smelim ol i smel narakain tasol em i hangre
tru na i pinisim ol.   
  6701                         
  6702                       Mama i tokim em olsem, `Asde wanpela yangpela
meri i bin kam lukim mi na em i tokim mi, man bilong em i dai pinis.   
  6703                       Em i askim mi long stap wantaim em long haus
bilong em.   
  6704                       Em i tok gut tru na mi laik stap wantaim em.'   
  6705                         
  6706                       Mama i wok long stori i go na man ya i wok long
tanim olsem pukpuk na maus bilong em i wok long go longpela nau na skin bilong
em i wok long kamap strong tru.   
  6707                       `Wanem kaikai tru yu bin givim mi?'   
  6708                       Mama i tokim em, `Mi no save em i meri bilong yu
i bin givim mi.'   
  6709                       Orait em i no save pikinini bilong em i go we tru
na i no bin save olsem pikinini bilong em i bin tanim olsem pukpuk.   
  6710                       Pikinini bilong em i kros nau na tok gutbai long
mama na em i go bek long ples em i save stap.   
  6711                         
  6712                       Em i kros tru na i no tingting long bringim bek
pikinini boi bilong em.   
  6713                       I no longtaim meri hia i lukim pukpuk i wok long
kam na em i pret na i wok long ranawe.   
  6714                         
  6715                       `No ken ranawe,' pukpuk i tokim, `Mi man bilong
yu.   
  6716                       Yu bin mekim wanem long pis na tanim mi olsem
pukpuk?'   
  6717                       Tasol meri i wok long ranawe yet.   
  6718                       Na pukpuk i wok long bihainim em tasol.   
  6719                       Em i go swim long solwara tasol pukpuk i wok long
bihainim em.   
  6720                         
  6721                       Ol i go long daun solwara na nau i no gat man i
lukim tupela.   
  6722                       Lapun aipas i no save nau, olsem wanem na
pikinini bilong em i no kam bek.   
  6723                         
  6724                       Orait lapun i kirap kisim pikinini bilong dispela
pikinini bilong em na go i stap wantaim dispela meri.   
  6725                       Pukpuk i bin kamap olsem em tasol.   
  6726           188     1977     Wanpela taim tupela susa i go long painim
kumu long bus na tupela i lukim wanpela diwai kwambi i mau nogut nogut tru, na
tupela i go antap long kisim.   
  6727                         
  6728                       Taim tupela i kisim i stap, tupela i lukim tupela
pik i kam.   
  6729                       Na tupela i kisim sampela nil bilong saksak na
sutim long pikinini bilong kwambi, na tupela i tromoi i go daun long dispela
tupela pik long kaikai.   
  6730                         
  6731                       Taim tupela pik i kaikai, nil bilong saksak i go
daun na pas long nek bilong tupela na tupela pik ya indai.   
  6732                       Orait, nau tupela susa i lukim olsem na tupela i
go daun na kisim tupela pik na tupela i pasim pik.   
  6733                       Nau tupela i karim i go long ples na tupela i
putim i stap.   
  6734                       Na bihain, tupela i go lukim lapun meri bilong
kisim paia olsem bai tupela i ken kukim dispela tupela pik na kaikai.   
  6735                         
  6736                       Na taim tupela i tokim lapun meri na em i tok,
`Yutupela i laik kukim wanem samting?'   
  6737                       Na tupela i tok, `Mitupela i laik kukim pik
bilong mitupela.'   
  6738                       Na lapun meri i tok, `Gutpela tupela tumbuna
bilong mi.   
  6739                       Pik ya i bilong mipela tripela wantaim.   
  6740                       Bai yumi kaikai pik nau.'   
  6741                         
  6742                       Orait, lapun meri i givim paia long tupela na i
tok, `Yutupela i go kukim pik.   
  6743                       Mi bai i kam bihain.'   
  6744                       Orait, tupela susa i go na kukim pik.   
  6745                       Taim wanpela susa i kukim pik, orait, narapela i
go antap long wanpela bikpela na longpela tulip long wokim wanpela bet antap
long en.   
  6746                         
  6747                       Orait, susa i kam daun na tupela i hariap long
kukim na mumuim pik.   
  6748                       Orait, taim pik i tan nau na tupela i redi long
karim i go antap long tulip.   
  6749                         
  6750                       Na lapun meri i kam kamap na tupela i givim bel
bilong pik na tupela i tokim em long karim i go daun long wara na brukim.   
  6751                       Taim em i go daun, tupela susa i kisim olgeta
abus na tupela i go antap long tulip orait nau tupela i hait gut tru antap
long tulip na kaikai mit bilong pik i stap.   
  6752                         
  6753                       Taim dispela lapun meri i klinim bel bilong pik
pinis, orait, em i kam antap bek gen long lukim tupela susa.   
  6754                       Tasol taim em i kam antap, em i no bin lukim
tupela susa.   
  6755                         
  6756                       Em i lukluk nabaut long olgeta hap na em i lukim
tewel bilong tupela na i tok, `Hai dispela tewel ya em i bilong husat?'   
  6757                       Bihain em i lukluk i go antap na em i lukim
tupela i kaikai mit bilong pik i stap antap long tulip.   
  6758                         
  6759                       Orait em i tok, `Tupela tumbuna bilong mi.   
  6760                       Yutupela i kaikai mit na tromoi bun i kam daun
long mi.'   
  6761                         
  6762                       Orait, tupela i tromoi bun i go daun na sutim het
bilong em.   
  6763                       Orait, em i kamautim bun na kaikai blut bilong
bun pik.   
  6764                         
  6765                       Pinis, orait, em i go long haus bilong em.   
  6766                       Nau em i kisim ol spia bilong em.   
  6767                       Na em i karim i kam sanapim raun long tulip.   
  6768                       Na ol narapela diwai tu em ol i bin i stap
klostu.   
  6769                         
  6770                       Orait, taim em i planim olgeta spia pinis, orait,
em i stat long katim dispela tulip.   
  6771                       Orait taim dispela tulip i laik pundaun, tupela i
kalap i go long narapela diwai.   
  6772                       Orait, lapun meri i kalap i go tu na em i katim
dispela diwai.   
  6773                         
  6774                       Taim dispela diwai i laik pundaun, tupela i kalap
i go gen long narapela.   
  6775                       Orait, lapun meri tu em i kalap i go na katim
dispela diwai gen.   
  6776                         
  6777                       Orait, taim diwai i laik pundaun, tupela i kalap
i go long narapela diwai.   
  6778                       Narapela tasol i kalap gut.   
  6779                       Tasol taim narapela i laik kalap, tasol em i bin
krungutim wanpela han bilong diwai i bin drai na em i bruk.   
  6780                         
  6781                       Na em i pundaun i go daun long graun.   
  6782                       Na em i sutim em yet long ol spia i bin i stap
long as bilong diwai na em i dai.   
  6783                       Na lapun meri ya i kaikaim em.   
  6784           189     1977     Long wanpela haus i gat tupela brata i stap.
  
  6785                       Nem bilong namba wan brata em i Tauan.   
  6786                       Na nem bilong namba tu brata em i Kuiman.   
  6787                       Mining bilong nem bilong tupela i [Nem bilong
tupela i min] olsem: `pikinini bilong as bilong mambu.'   
  6788                       [Ku ma em i wanpela kain wel mambu.   
  6789                       Ta  em i wanpela kain mambu bilong holim wara na
mekim rop bilong banara (Lang, 1973: 47, 101).] Oltaim tupela i save i stap
gut tasol na kisim gutpela kaikai na wokim gutpela gaden na olgeta samting i
stap long tupela.   
  6790                         
  6791                       Na wanpela de bikbrata i tokim smolbrata.   
  6792                       Em i tok olsem, `Tumora mi laik i go long bus na
painim kapul.   
  6793                       Na mi bai i kam bek long namba 3 de.   
  6794                       Na yu mas redim olgeta samting i stap.   
  6795                       Bai mitupela i mumuim kapul.'   
  6796                         
  6797                       Orait, nau brata em i bungim sampela kaikai na em
i karim ol i go.   
  6798                       Na em i go i go na i kamap long wanpela maunten. 
 
  6799                       Na em i kisim win i stap.   
  6800                       Nau em i harim wanpela krai bilong dok i kamap
long ples daunbilo, we em i laik go long en.   
  6801                         
  6802                       Orait, na dispela man Tauan em i harim krai
bilong dok na em i bihainim krai bilong dok na em i go.   
  6803                       Em i lusim maunten na em i go daun.   
  6804                       Em i painim blakpela dok i stap aninit long
wanpela diwai na em i lukim.   
  6805                         
  6806                       Nau dok em i amamas long man na i mekim nois long
tel bilong em.   
  6807                       Na soim long pinga bilong em long arapela diwai
na em i lukim draipela pik i pasim i stap long wanpela rop na i stap.   
  6808                       Nau dok i soim em long lusim rop long diwai.   
  6809                       Na nau man i bihainim olsem dok i soim em.   
  6810                         
  6811                       Nau man em i lusim rop bilong pik, na holim long
han bilong em i stap.   
  6812                       Nau dok i mekim nois long tel bilong em, na wantu
em i go pas long wanpela rat.   
  6813                       Olsem na man i bihainim dok tasol na em i go
wantaim dok.   
  6814                         
  6815                       Na tupela i go kamap long wanpela ples klia na
man i lukim gutpela ples i gat gutpela kaikai gutpela haus, na olgeta samting
i gat gutpela tasol.   
  6816                       Na man i lukim olgeta samting na em i amamas tru.
  
  6817                       Tasol, em i bihainim dok tasol.   
  6818                         
  6819                       Nau dok i kirap na soim wanpela diwai i drai
pinis.   
  6820                       Na man i tingting olsem, `Dok i save soim mi long
katim na brukim.'   
  6821                       Olsem man i katim na i brukim em.   
  6822                         
  6823                       Pinis, dok i soim lip na sayor na kumu na olgeta
samting bilong mumuim wantaim pik.   
  6824                       Na man em i wok long bungim olgeta samting olsem
dok i soim long em.   
  6825                         
  6826                       Nau dok i save soim wanpela stik bilong brukim o
kilim nus bilong pik.   
  6827                       Nau man em i katim stik na kilim nus bilong pik. 
 
  6828                       Nau man em i katim stik na kilim pik na tupela i
mumuim.   
  6829                       Na taim ol i kaikai ol hap abus, man, em i kaikai
bun na em i givim gutpela mit long dok tasol.   
  6830                         
  6831                       Olsem pilim bilong dok em i gut long em.   
  6832                       Taim man i rausim olgeta abus pinis, nau em i
harim dok i mekim wanem.   
  6833                       Nau dok i givim olgeta pik na abus long em.   
  6834                       Na em i kisim bek het bilong pik tasol.   
  6835                         
  6836                       Em olsem na em i givim olgeta long man.   
  6837                       Na em i givim planti kina na planti ol arapela
samting na em i salim man i go.   
  6838                       Nau man i go bek long ples na brata bilong em i
gat bikpela amamas long em.   
  6839                         
  6840                       Nau brata i givim planti abus long em.   
  6841                       Tasol em i no laik kaikai.   
  6842                       Long wanem, brata em i no laikim tru brata bilong
em i go long dispela ples.   
  6843                       Nogut em i bagarapim ples bilong dok.   
  6844                         
  6845                       Tasol brata i tok olsem, `Sapos yu salim mi long
dispela ples yu bin i go long en, orait, mi mas kaikai.'   
  6846                       Nogat.   
  6847                       Em i no laikim tru brata i kaikai.   
  6848                       Nau brata i tingting nogut.   
  6849                       Tasol em i yesa long brata bai i mas i go.   
  6850                       Olsem na brata em i kaikai olgeta abus na pinisim
tru.   
  6851                         
  6852                       Orait, tumora brata bai i go lainim em gut long
ol samting em i bin mekim long en, na salim em i go.   
  6853                       Nau em i go kamap long wanpela maunten na em i
harim krai bilong dok na em i ran i go daun.   
  6854                       Na em i lukim dok kwik na dok em i amamas long
em.   
  6855                       Tasol em i pilim nogut, long wanem, dispela man
em i no wantok bilong em.   
  6856                         
  6857                       Nau man i tok bikmaus na tok long dok olsem, `We
stap pik yu bin pasim long en?'   
  6858                       Orait, dok em i wokabaut isi isi i go na soim em.
  
  6859                       Nau man em i tok long dok, `Ples bilong yu i stap
we?   
  6860                       Mi laik kilim pik na em i laik kaikai.'   
  6861                       Nau dok i wokabaut isi isi i go long ples bilong
em.   
  6862                         
  6863                       Tasol man i bikmaus gen na em i tok, `Maski long
wokabaut isi.   
  6864                       Ran strong na kisim em i go.'   
  6865                       Na nau dok i bihainim maus bilong man.   
  6866                       Tupela i kamap pinis long ples na soim olgeta
samting, pastaim em i bin soim long brata.   
  6867                         
  6868                       Tasol man i no laik na em i tok olsem, `Mi yet i
wok long laik bilong mi.   
  6869                       Yu maski.'   
  6870                       Olsem na em i kilim pik long laik bilong em
tasol.   
  6871                       Na bihain, em i givim bun tasol long dok.   
  6872                       Na dok i kaikaim bun, na maus na tit bilong em i
blut tasol.   
  6873                       Bihain, em i bagarapim dok.   
  6874                       Em i nogut tru na klostu em i dai tru.   
  6875                         
  6876                       Na taim em i harim dok, nau em i mumutim olgeta
samting bilong dok na em i go.   
  6877                       Nau em i kamap long haus na brata i lukim sampela
pasin i no stret.   
  6878                       Brata i kam wantaim na em i askim em, `Olsem
wanem?   
  6879                       Dispela dok i givim olsem long yu?'   
  6880                       Na nau man em i tok, `Yes ya.'   
  6881                         
  6882                       Nau brata em i krai krai planti.   
  6883                       Moningtaim tru, em i go lukim na klostu dok
indai.   
  6884                       Na man em i kamap na dok i tokim em, `Yu mas
salim man long mi.   
  6885                       Em i kilim mi na mi wet long yu long mi mas indai
tu.   
  6886                       Olsem na yumi mas indai long skin bilong em.'   
  6887                         
  6888                       Em i krai na putim em long matmat.   
  6889                       Na em i kam bek na kilim brata bilong em na em
indai tu.   
  6890                       Olsem na dok em i mekim pren wantaim man em i bin
bagarapim pinis.   
  6891           190     1977     Nau dispela em i stori bilong Maunten
Tonaiya.   
  6892                       Wanpela snek tasol i slip long dispela maunten.   
  6893                       Dispela snek nem bilong em i Kama Kama i stap
long maunten.   
  6894                       Dispela snek i save kilim man na kaikai.   
  6895                       Na sampela taim snek i senis na kamap man na
pilai wantaim ol meri.   
  6896                       Em i save mekim olsem i go.   
  6897                         
  6898                       Tasol wanpela taim wanpela meri i go long gaden
bilong em.   
  6899                       Na dispela snek Kama Kama i lukluk i go daunbilo
na i lukim wanpela meri i kamautim kaukau long gaden.   
  6900                       Em i lukim ya i go daun na i kamap long tarangu
meri i kamautim kaukau long gaden bilong em.   
  6901                         
  6902                       Tasol dispela snek i senisim kamap man pinis na
meri i ting olsem em man.   
  6903                       Na meri ya i lukim dispela i gutpela man tru.   
  6904                       Tasol snek i tokim meri olsem [gude] long em.   
  6905                         
  6906                       Na meri i bekim [gude] long man.   
  6907                       Na snek i tokim meri olsem, `Mi laikim yu.'   
  6908                       Na meri i tok orait.   
  6909                       Nau snek i tokim meri olsem em i laik sindaun
antap long yu.   
  6910                       Na tarangu meri i slip na snek i sindaun antap
long em.   
  6911                       Tupela i pilai i go na snek i laik i go na kis
long meri ya.   
  6912                         
  6913                       Na snek i go.   
  6914                       Na tarangu meri i slip i stap na kirap lukim snek
i wokabaut i go.   
  6915                         
  6916                       Nau meri tingting planti i stap na bihain em i go
long ples bilong em.   
  6917                       Na em i tokim man bilong em na pipel bilong ples
bilong em tu.   
  6918                       Na meri i tokim man bilong em olsem, `Maunten
Tonaiya i kam na toktok wantaim mi na i go.'   
  6919                       Tasol ol man i save snek bilong Maunten Tonaiya i
kam na toktok wantaim em.   
  6920                       Ol i laik i go tasol tudak na ol i slip.   
  6921                         
  6922                       Long moningtaim tru ol i wokabaut i go long
Maunten Tonaiya.   
  6923                       Ol i kamap long dispela maunten.   
  6924                       Nau ol i karim diwai na mekim step [leta] pinis,
orait ol man i was long hap hap.   
  6925                         
  6926                       Nau dispela man i go singautim dispela snek Kama
Kama.   
  6927                       Na wantu dispela snek i harim dispela man i
singautim nem bilong em.   
  6928                         
  6929                       Taim dispela man i ron i go daun long step.   
  6930                       Na olaman dispela traipela snek i ronim dispela
man i go daun long step ya.   
  6931                       Ol bikpela lain man ol i paitim snek na kilim em
i dai.   
  6932                       Na ol i kisim i go long ples bilong ol.   
  6933                       Nau ol meri i go kisim kaukau, banana na ka[b]is.
  
  6934                       Na man bilong ol i karim dispela bikpela snek i
dai pinis.   
  6935                       Na sampela man i brukim paiawut.   
  6936                       Na sampela ol i mumuim ston na ol meri sapim
kaukau.   
  6937                       Ol man i mekim paia na putim ston antap long
paia.   
  6938                         
  6939                       Na dispela snek ol i mumuim long ston na bihain
ol i rausim na kaikai.   
  6940                       Tasol man man, dispela gris bilong snek i no
liklik, moa moa yet.   
  6941                       Tasol ol manmeri i mekim save i go.   
  6942                       Na ol i kaikai gris wantaim bel bilong em na ol i
slip.   
  6943                         
  6944                       Tasol dispela snek long nait ya em i joinim bek
gen.   
  6945                       Orait em i joinim pinis na em i go ausait na i
brukim wanpela bikpela diwai na brukim em olgeta.   
  6946                       Na em i go raunim olgeta haus.   
  6947                       Na bodi bilong em i mekim strong na olgeta haus i
bruk i pundaun.   
  6948                       Na olgeta manmeri i slip long dispela haus ol i
dai pinis wantaim.   
  6949                         
  6950                       Nau em i kilim olgeta manmeri pinis na em i
wokabaut i go bek long Maunten Tonaiya.   
  6951                       Na em i stap yet long dispela Maunten Tonaiya.   
  6952                       Em i stap.   
  6953           191     1977     Wanpela taim tupela manmeri i go long bus
painim abus.   
  6954                       Tupela i wokabaut i go na tupela i kamap long as
bilong galip, na tupela i pilai long dispela hap.   
  6955                       Bihain muruk i kam lukim pikinini galip na muruk
i daunim.   
  6956                         
  6957                       Bihain muruk i gat kiau na ol i brukim na wanem
samting i kamap?   
  6958                       Olgeta ol i pikinini muruk.   
  6959                       Tasol wanpela em i pikinini man.   
  6960                         
  6961                       Orait mama muruk i kisim ol i go raun long bus na
painim kaikai namba wan taim em i kikim stik banana, na mau banana i pundaun. 
 
  6962                       Na ol pikinini muruk i hepi na singaut wantaim na
ol i kaikai.   
  6963                       Tasol pikinini man i no save kaikai wel banana na
em i sanap i stap na em i kisim na i holim tasol.   
  6964                         
  6965                       Mama i traim olgeta kaikai muruk i save kaikai
tasol em i no kaikai.   
  6966                       Muruk i tingting na i kisim ol i go long gaden
bilong ol man.   
  6967                       Em i kisim banana bilong ol man na givim em.   
  6968                       Em i mekim save kaikai, tasol ol pikinini muruk i
longlong sanap i stap, `Em i kaikai wanem samting taim em i stap long gaden
bilong ol man?'   
  6969                         
  6970                       Muruk i lukim olsem na em i kisim em i go long
olgeta gaden bilong ol manmeri na pinisim tru olgeta kaikai i go i go.   
  6971                       Nau wanpela banana tasol i stap nau.   
  6972                         
  6973                       Man bilong gaden i mekim draipela hul na i
karamapim hul na man ya i hait i stap.   
  6974                       Em nau muruk i kisim ol lain pikinini bilong em i
kam.   
  6975                       Ol pikinini muruk i longlong sanap i stap.   
  6976                         
  6977                       Tasol pikinini man i wok long kaikaim dispela ol
banana i go i go.   
  6978                       Nau em i laik kisim ol mau banana i stap antap
long lip we em i karamapim hul long en.   
  6979                       Abr[u]s em i go daun, man, mama i h[a]t na em i
tromoim lek na han long hul.   
  6980                       Tasol em i lus tru.   
  6981                         
  6982                       Man ya i wokabaut i kam na muruk i raunim em.   
  6983                       Em i r[a]n[a]we na i tokim brata bilong em na
muruk tu i r[a]n[a]we na i tokim susa bilong em tu.   
  6984                       Nau ol i pait i go i go na ol i sutim ai bilong
mama muruk.   
  6985                       Nau em i tok, `Em pikinini i stap.   
  6986                       Mi go nau.   
  6987                       Lukautim em gut.   
  6988                       No ken lukautim nogut long em.'   
  6989                         
  6990                       Orait, ol man i kisim em long hul na go long
ples.   
  6991                       Em bikpela nau na givim tupela meri long em na ol
i stap na i marit.   
  6992                         
  6993                       Bihain ol i krosim em na em i wari long mama na
bihainim em i go long hap bilong bikbus sait.   
  6994                       Bihain em i kamap na mama i tok, `Bilong wanem yu
kam?   
  6995                       Mi ol i bagarapim ai bilong mi long pait bilong
yu.   
  6996                       Na mi [ranawe].   
  6997                       Ol i no laik lukautim gut long yu?'   
  6998                         
  6999                       Tupela meri i r[a]n[a]we na i bihainim em i go
tu.   
  7000                       Nau ol i stap wantaim mama bilong man ya.   
  7001                       Bihain pikinini bilong em yet i sutim em gen na
katim mama bilong em na kukim ol mit, bun, long grup [lain].   
  7002                         
  7003                       Nau mipela long hap bilong Nuku na sampela hap
bilong Dreikikir i gat nem bilong ol man ol i kolim mami, muruk, moa moa yet
long hap bilong Nuku [Mehek Pipel, Wes Sepik Provins].   
  7004                         
  7005                       Bipo mipela i no gat mami.   
  7006                       Taim pikinini i sutim mama bilong em, nau mipela
i gat.   
  7007                       Na tu i gat lain bilong muruk.   
  7008                       Em ol i kamap long dispela lain bilong muruk na
man.   
  7009                       Na mi wanpela bilong ol i kamap long dispela
lain.   
  7010           192     1977     Bipo tru i no gat man long graun.   
  7011                       Olsem na i gat kain kain pisin i go i kam long is
na wes bilong olgeta de na nait.   
  7012                       Ol i save pilai raun i go kisim win long dispela
Maunten Mul [Hagen].   
  7013                         
  7014                       Dispela Mul em i Tokples Hagen.   
  7015                       Ol i minim olsem: Em i `nupela kru i gro' o `sit
i bruk i go na kamap pikinini kaikai.'   
  7016                       Olsem long dispela Maunten Mul, ol manmeri i stat
long kamap o gro long en.   
  7017                         
  7018                       Maunten Mul em i as laip bilong olgeta manmeri na
planti manmeri moa i kamap long dispela Mul.   
  7019                       Na sampela ol i go long hap bilong Enga Provins. 
 
  7020                       Na sampela ol i bihainim Wara Naiviler [Nebilyer]
i go kamap olgeta long [Saten] Hailans Provins na sampela ol i go olgeta long
hap bilong Papua.   
  7021                         
  7022                       Na sampela ol i go antap long wara i go kamap
long Banz, Bendwagi, na i go olgeta long olgeta hap bilong nambis.   
  7023                       Na sampela i stap yet long Maunten Mul.   
  7024                       Ol i laik i go long arapela hap bilong ol i laik
slip.   
  7025                       Orait, olgeta i kisim graun antap bilong Maunten
Mul, long wanem em i save givim laip long ol man.   
  7026                         
  7027                       Olsem ol i kisim gutpela graun i kam na lusim
long olgeta graun bilong yumi PNG.   
  7028                       Nau long Maun Mul i kam inap long Tambul na
Tomba, mipela i save i gat ais na i kol.   
  7029                         
  7030                       Long wanem long antap gutpela graun long en,
olgeta man i kisim i go daunbilo long arapela hap bilong PNG.   
  7031                       Olsem na nau Tambul na Tomba i gat ais na i kol. 
 
  7032                       Long taim bilong san, ol i save go raun long
dispela ples Mul na ol i save painim abus na ol i go kukim.   
  7033                         
  7034                       Man naispela haus man i stap na gutpela as tanget
i stap raunim dispela haus man.   
  7035                       Na ples i naispela tru na klin i tru.   
  7036                       Nau ol man i go lukim dispela Maunten Mul.   
  7037                         
  7038                       Tasol ol i no ken opim maus o toktok.   
  7039                       Ol bai i harim tasol na i stap.   
  7040                       Ol manmeri i toktok na dok tu i krai long arapela
hap.   
  7041                       Tasol ol i no inap long lukim.   
  7042                       Sapos wanpela man i lukim dispela samting bai em
indai.   
  7043                         
  7044                       Olsem bipo long dispela taim man tasol i brukim
bus na lusim Mul na i kamap long Minimb na Keltiga [Kutiga], na stret long
Hagen Taun.   
  7045                       Na bihain long Mul na em i slip long dispela hap.
  
  7046                         
  7047                       Na em i karim 4-pela pikinini man.   
  7048                       Wanpela em i kolim Nining na arapela em i Mul
Timb.   
  7049                       Orait, Nining i kamap long arapela sait bilong
maunten i go kamap long Ningan.   
  7050                         
  7051                       Olsem na bihain ol tumbuna i kamap long en.   
  7052                       Ol i oraitim dispela ples i stap yet.   
  7053                       Long ai bilong mi, mi lukim dispela hap.   
  7054                       Arapela brata i go long sait bilong maunten na em
i mekim olsem tu.   
  7055                       Wokim gaden, na haus slip long naispela ples.   
  7056                         
  7057                       Dispela man Nining i lusim haus bilong en na i
kam wantaim wanpela kain diwai ol i kolim kerakapiapul.   
  7058                       Em i kisim i kam na planim long Arowa, long
Naviler [Nebilyer].   
  7059                       Na nau, diwai i stap yet long dispela hap Arowa. 
 
  7060                         
  7061                       Dispela man Nining i karim wanpela pikinini man. 
 
  7062                       Na em i kolim em Naminga.   
  7063                       Tumbuna 1, tumbuna 2, na tumbuna 3, Awil.   
  7064                       Awil na brata Kamugil 4.   
  7065                       Merua na papa 5, em ol i Abura na Duwa na Oga.   
  7066                         
  7067                       Dispela ol i lapun papa.   
  7068                       Nau ol i stap yet.   
  7069                       Tumbuna 5, nau ol i lain papa na brata i stap nau
long hap bilong Naiviler [Nebilyer] Veli na mi stap long en, wantaim ol.   
  7070                         
  7071                       Nau haus bilong Timb, ol papa i wokim o klinim
dispela hap ples bilong Mul Timb.   
  7072           193     1977     Long taim bipo tru i no gat pait tru long
Hailans.   
  7073                       Tasol i gat tupela brata i stap nem bilong
bikbrata em i Sambe [S mb  (Lang, 1973: 214)].   
  7074                       Na smolbrata em i Kunalin.   
  7075                       Tupela i wanpapa na wanmama.   
  7076                       Tasol tupela i no gat meri.   
  7077                       Tupela i gat wan wan dok bilong tupela.   
  7078                         
  7079                       Wanpela taim, taim bilong gutpela mun tru, tupela
i redim kaikai na tupela i karim kaikai na banara i go painim kapul long bus,
wantaim dok bilong tupela.   
  7080                       Tupela i go long bus tru na putim kaikai long
wanpela haus bus.   
  7081                         
  7082                       Na tupela i go nabaut long bus na kilim planti
kain kain kapul.   
  7083                       Tupela i karim ol kapul i kam long liklik haus
bus na sampela tupela i mumuim na kaikai na slip.   
  7084                       Long moningtaim tupela i karamapim na karim ol
kapul i go long ples.   
  7085                         
  7086                       Tupela i wokabaut longwe tru i kam na tupela i
sindaun arere long rot na wokim smok.   
  7087                       Dok bilong tupela i gat rop long nek bilong
tupela long pasim.   
  7088                         
  7089                       Tupela i wokim smok na smok i pinis.   
  7090                       Tupela i kirap na wokabaut i go.   
  7091                       Smolbrata Kunalin em i go pas long ples wantaim
dok bilong em.   
  7092                       Bikbrata Sambe i go bihain.   
  7093                         
  7094                       Nau brata i go pas em i lukim dok bilong em i
lusim rop long nek bilong em na em i kam i go pas, olsem na em i go bek na
askim brata bilong em, `E, e, Sambe, yu kisim rop bilong dok bilong mi?   
  7095                       Em i lusim klostu tasol na em i kam nating na i
go?'   
  7096                         
  7097                       Tasol bikbrata Sambe i tok, `Nogat.   
  7098                       Mi i no kisim ating em i lusim long bus.'   
  7099                       Smolbrata i tok, `Nogat.   
  7100                       Ples mitupela i sindaun na wokim smok em i gat
rop long nek bilong en.   
  7101                       Tasol em i no go long bus samting.   
  7102                         
  7103                       `Sapos yu kisim, orait, givim bek long mi.'   
  7104                       Bikbrata Sambe i tok, `Nogat.   
  7105                       Mi i no lukim rabis rop bilong dok bilong yu.'   
  7106                       Em i tok olsem na abrusim brata bilong em na ron
i go pas.   
  7107                       Smolbrata Kunalin i wok long bihainim em i go na
holim em na kisim bilum bilong en, na em i sekim insait na em i painim na
kisim rop bilong dok bilong em bek.   
  7108                         
  7109                       Olsem na bikbrata Sambe i sem long pasin stil
bilong em, na kwiktaim em taitim banara bilong em na sutim smolbrata bilong em
Kunalin, na Sambe tu i kisim banara bilong em na tupela i pait.   
  7110                         
  7111                       Olsem na tupela i pait i go, i go na ol manmeri i
stap long rot na ples tu ol i lukim tupela brata hia i wok long pait long
banara na spia na ol i singaut nabaut.   
  7112                         
  7113                       Ol man i stap nabaut long ples na gaden ol i
harim singaut bilong ol na ol tu i kisim banara bilong ol na ol i go long
dispela pait tu.   
  7114                         
  7115                       Planti pipel ol i helpim Sambe na planti lain
pipel tu ol i helpim Kunalin.   
  7116                       Olsem na ol i skruim dispela pait i kamap long
Enga Provins.   
  7117                         
  7118                       Na bikbrata Sambe em i rausim lain bilong
smolbrata Kunalin i go long Sirungi [Sirunki], klostu long boda [arere] o mak
namel stret long Wabag na Laiagam [Enga Pipel].   
  7119                         
  7120                       Nau lain i kamap bikpela lain na ol i kolim
Kunalin [Kun lini (Lang, 1973: 215)].   
  7121                       Lain bilong bikbrata em i stap long ples bilong
en long Papayuku.   
  7122                         
  7123                       Dispela lain tu i kamap bikpela na nau ol i kolim
lain Sambe.   
  7124                       Olsem na tupela brata i statim pait.   
  7125                       Namba wan taim long Enga Provins.   
  7126                       Na ol i bihainim pait bilong tupela tasol na
planti taim pait i kamap long Enga na i go i go inap long Mt.   
  7127                       Hagen, Chimbu, na Isten Hailans, long Papua
Niugini.   
  7128           194     1977     Wanpela yangpela meri em i sik [bilong] mun
na i stap long arere.   
  7129                       Em i slip tulait long moningtaim, em i kirap na i
go long bus.   
  7130                       Na em i kamap long wanpela as bilong ton.   
  7131                       Na em i lukim as bilong ton i gat sampela talinga
na sampela mambu.   
  7132                         
  7133                       Nau em i tingting i go na em yet i askim em
olsem, `Em i samting bilong kaikai?'   
  7134                       Em i kisim mambu talinga pinis, na em i singautim
i go long koki, `Orait, yu ken katim sampela ton?   
  7135                       I kam daun long mi.'   
  7136                         
  7137                       Man, koki i harim olsem na koki i katim planti
ton i go daun long meri.   
  7138                       Em i kaikai sampela na karim sampela i go long
ples.   
  7139                       Em i stap kaikaim mambu talinga na ton i pinis.   
  7140                       Em i no save em i kisim bilas bilong masalai.   
  7141                       Mambu em i spia bilong em na talinga em i bilas
bilong em.   
  7142                         
  7143                       I go apinun, em i go slip.   
  7144                       Na masalai i kisim pes bilong man bilong em na i
go insait long haus na slip wantaim em, na i go mekim olsem 3-pela nait.   
  7145                       Na namba foa nait long en, em meri ya i kirap na
kros long man bilong em.   
  7146                       Na man bilong em i tok, `A!   
  7147                       I no mi.'   
  7148                         
  7149                       Na em i was long nait na lukim wanpela man i go
insait long haus.   
  7150                       Na em man ya i pasim dua na em i kamap olsem
wanpela draipela moran.   
  7151                       Nau em i go.   
  7152                       Tulait long moningtaim, man i askim meri bilong
em olsem, `Yu i go kisim ol samting long wanem hap?'   
  7153                       Na meri i tokim man bilong em olsem, `Mi go kisim
long dispela hap ples.'   
  7154                         
  7155                       Na man i tokim em, `Yu inap stap long ples?   
  7156                       Em i rong bilong yu.   
  7157                       Em bambai yu i go na maritim masalai.'   
  7158                       Nau masalai i tokim ol olsem, `Sapos mi maritim
dispela meri, em i orait.   
  7159                       Nogat ples i bagarap.'   
  7160                         
  7161                       Orait, ol man bilong ples i harim i no stret.   
  7162                       Nau ol i kilim wanpela pik na kukim pinis na ol i
singautim em na masalai i kamap long ples na em tupela meri wantaim masalai,
tupela i kaikai pik.   
  7163                         
  7164                       Pinis, masalai i kirap karim spia bilong em, na
tupela i go daun long raunwara.   
  7165                       Na em nau masalai i tokim meri olsem, `Yu lukim
wanpela koki?'   
  7166                       Em i lukluk i go antap na em i katim tupela susu
bilong meri.   
  7167                       Nau tupela sus[u] i trip antap long wara, na
tupela i go daun long raunwara.   
  7168                         
  7169                       Na susa bilong meri em i sanap hait long tupela i
stap.   
  7170                       Em i karim wanpela spia tu.   
  7171                       Nau em i sutim tupela susu bilong susa bilong em,
na karim i go antap long ples, na ol i krai long tupela susu ya.   
  7172                         
  7173                       Taim ol i planim pinis, ol i kirap katim jaket
[?] ples i kam pundaun long dispela ples.   
  7174                       Bihain, ol i kukim ston, na tromoi i go daun long
wara.   
  7175                       Nau wara i boil na ol i lukim snek moran.   
  7176                         
  7177                       Meri i kamap i go, ol i larim em.   
  7178                       Na tasol em man i kamap ol i kilim em na ol i
kukim em.   
  7179                       Bihain, em i kamap olsem kambang, na ol i salim
long olgeta ples, na ol i karim i go.   
  7180                       Dispela kambang ol i save yusim long yam na mami
tasol.   
  7181                       Dispela stori i kam long Kumphun [Kumbuhum Viles,
Boiken Pipel, Is Sepik Provins].   
  7182                       Nem bilong masalai em Miaka.   
  7183           195     1977     Long bipo tru long taim bilong ol tumbuna, i
gat wanpela meri nem bilong em Newa long ples bilong mi Hanyiak [Hanyak Viles,
Boiken Pipel, Is Sepik Provins].   
  7184                         
  7185                       Na dispela meri em i kam na i stap long hap
bilong nambis na solwara i bruk na i laik go nabaut.   
  7186                       Na ol tumbuna i kisim graun long ples bilong mi
na i karamapim dispela hap na i mekim maunten na banisim.   
  7187                         
  7188                       Nogat solwara i go long ples bilong mi tu.   
  7189                       Na dispela meri Newa em i laik i go bek long ples
na em i pas long maunten na ol tumbuna i banisim solwara long em.   
  7190                       Olsem na no gat rot bilong i go long ples na em i
paul i stap na em i tanim olsem palai.   
  7191                         
  7192                       Na tu i gat wanpela man em i kam long hap bilong
Passam na em i tanim olsem tewel bilong diwai.   
  7193                       Em dispela man i stap long diwai na i kam daun na
i askim meri, `Hei, yu wanem?   
  7194                       Tewel or meri?'   
  7195                         
  7196                       Na meri i askim em, `Na yu tu yu wanem?   
  7197                       Tambaran bilong diwai o man tru?'   
  7198                       Nau tupela i marit.   
  7199                       Nem bilong dispela man em Mifariki.   
  7200                         
  7201                       Olsem na dispela tupela man wantaim meri i kam i
stap long dispela hap graun ol i kolim Huasufawu.   
  7202                       Tupela i pes man na meri long kam i stap long
dispela hap graun.   
  7203                       Nau tupela i stap na kamapim ol pikinini i go.   
  7204                         
  7205                       Nau yu lukim Yake wantaim brata bilong em Muruki
i stap.   
  7206                       Kandere bilong tupela i go i stap long Wom.   
  7207                       Em olsem na ples Kremendin [Kremending] i kamap. 
 
  7208                       Meri long ples bilong mi i kam na kamapim dispela
ples.   
  7209           196     1977     Yes ol wantok.   
  7210                       Bipo tru yumi nogat kokonas.   
  7211                       Long wanpela ples i gat tupela brata tasol i
stap.   
  7212                       Papa na mama bilong tupela ol indai pinis.   
  7213                       Pesbrata i save i go long wara na painim pis.   
  7214                       Na seken [namba tu] brata i save i go na painim
abus long bus.   
  7215                         
  7216                       Taim pes brata i kam bek long ples, man, man, em
i save karim planti pis.   
  7217                       Na taim seken brata i kam, em i no save karim
planti pis.   
  7218                       Olgeta taim tupela i save mekim olsem.   
  7219                       Wanpela taim tupela i stap long haus, na seken
brata i askim pes brata bilong em, `Yu save wanem samting na yu save kisim
planti pis?'   
  7220                         
  7221                       Na pes brata i tokim em, `Mi save i go huk na mi
save kisim planti pis.'   
  7222                       Tupela i stap na wanpela de pes [nambawan] brata
i tokim em olsem, `Yu go.   
  7223                       Mi gat sik.   
  7224                       Bai mi slip long haus.'   
  7225                         
  7226                       Tasol em i no sik.   
  7227                       Em i giaman.   
  7228                       Taim pes brata i kamap long wara, em i rausim het
bilong em na pasim long wanpela lip bilong wanpela kain diwai mipela i save
kolim huanawiok, na em i putim long as bilong dispela diwai ya.   
  7229                         
  7230                       Nau em i go daun long wara.   
  7231                       Na seken brata bilong em i stap longtaim pinis,
na em i kirap bihainim pes brata i go daun long wara.   
  7232                       Taim em i kamap long wara, em i hait long bus i
stap na i lukim pes brata i kam ausait long wara na karim planti pis.   
  7233                         
  7234                       Taim em i laik i go daun long wara, seken brata
bilong em i singaut na i tok olsem, `Yu save mekim olsem wanem na yu save
kisim planti pis?   
  7235                       Mi save askim yu na yu save giamanim mi.'   
  7236                         
  7237                       Pes brata em i harim olsem na em i sem.   
  7238                       Em i go daun long wara na em i tanim olsem hap
diwai na slip i stap long wara.   
  7239                       Na seken brata i go bek long haus.   
  7240                       Long nait, pes brata bilong em i kam tokim em
long driman.   
  7241                         
  7242                       Long moningtaim, seken brata i bihainim driman
bilong em i go long wara na i painim het bilong em i stap long as bilong
diwai.   
  7243                       Em i karim i go na putim aninit long haus.   
  7244                       Planti mun i go pinis, na em i lukim wanpela kru
i kamap long maus bilong em.   
  7245                         
  7246                       Nau em i katim kunai kukim pinis na planim het
bilong em.   
  7247                       Em i lukautim i go bikpela na i karim.   
  7248                       Na em i no kisim.   
  7249                       Em i larim i stap i go drai na i pundaun.   
  7250                       Em i kisim i go na i putim gut i stap.   
  7251                         
  7252                       Namba tu taim em i karim long en, em i kisim na i
traim kaikai.   
  7253                       Taim em i kaikai, em i pilim i swit moa moa yet. 
 
  7254                       Em i klinim as bilong em na i karim planti tru.   
  7255                       Em i kisim na planim i go.   
  7256                       Nau, planti tru i kamap bikpela na karim.   
  7257                         
  7258                       Ol man long longwe, ol i lukim olsem na ol i kam
kisim long em.   
  7259                       Na nau long olgeta hap, i gat samting ol i kolim
kokonas.   
  7260           197     1977     Bipo tru wanpela lapun man i stap long ples.
  
  7261                       Long wanpela de em i brukim wara.   
  7262                       Nem bilong dispela wara em Bale.   
  7263                       Taim em i brukim dispela wara i go long solwara
pinis na em i stat long painim pis i go na taim wara i ran strong i go daun
long solwara wantaim planti pis na ol gras bilong wara na olgeta kain kain
pipia i go long solwara.   
  7264                         
  7265                       Long dispela taim yet, long wanpela ples nem
bilong en Sera [Serai].   
  7266                       Long ples Sera yet olgeta manmeri i go katim
wanpela trausel long wanpela hap nambis ol i kolim Mam na long tokples mipela
i kolim nausa.   
  7267                       Na tupela meri tu i laik go kaikaim sampela
trausel.   
  7268                         
  7269                       Taim tupela i go daun long nambis na tupela i
lukim planti pis tru, si i tromoim ol i go sua long nambis.   
  7270                       Nau tupela i no tingting moa long kaikai trausel
wantaim ol.   
  7271                       Nogat.   
  7272                       Tupela i stat long bihainim nambis na kisim ol
pis i go, i go na tupela i go kamap long dispela wara lapun man i bin brukim
long en.   
  7273                       Na san i go daun pinis.   
  7274                         
  7275                       Na dispela lapun man i lukim tupela meri ya na em
i askim tupela olsem, `Yutupela i meri tru o yutupela i tewelmeri?'   
  7276                       Na tupela meri i tokim em, `Mitupela i meri tru.'
  
  7277                       Na tupela meri gen i askim lapun man olsem, `Yu
man tru o yu tewel?'   
  7278                       Na lapun man i tok, `Mi man tru.'   
  7279                         
  7280                       Nau ol tripela manmeri i marit na ol i stap i go
inap nau ol i kamap planti manmeri moa yet na i karamapim ples olgeta.   
  7281                       Olsem na long dispela ples ol i kolim Leitre ol
manmeri i kamap long wanpela man wantaim tupela meri [Rawo Pipel, Wes Sepik
Provins].   
  7282           198     1977     Long wanpela taim tupela susa i go wasim
saksak.   
  7283                       Tupela i stap wasim saksak i stap na bikpela tait
i kam.   
  7284                       Na tupela i kisim ol samting na tupela i traim
long brukim wara.   
  7285                       Tasol tupela i traim na i no inap long brukim
wara, wara i strong tumas.   
  7286                         
  7287                       Taim tupela i sanap i stap tupela i lukim wanpela
dok i sanap i stap long narapela sait long wara.   
  7288                       Na tupela i tok, `A sore!   
  7289                       Sapos yu olsem man bai yu i kam kisim mitupela i
go long narapela sait long wara.'   
  7290                       Na dok i harim olsem na em i go insait long bus
na em i senisim em yet olsem man.   
  7291                       Na em i kam brukim tait i go long kisim tupela
meri.   
  7292                         
  7293                       Taim ol i brukim tait i go long namel long wara
na man i holim skin bilong bikpela susa.   
  7294                       Taim ol i brukim wara i go pinis long narapela
sait na man hia i tokim tupela olsem, `Yutupela i go long haus bilong mi.'   
  7295                         
  7296                       Na dispela man bilong bihainim toktok i go long
bus na i tekewe skin o plang bilong saksak na sapim bilong kilim tupela.   
  7297                       Taim tupela susa i wokabaut i go long rot bilong
haus bilong man ya tupela i wok long toktok olsem.   
  7298                         
  7299                       Bikpela susa i kirap na tokim liklik susa olsem,
`Dispela man em i man bilong yu.'   
  7300                       Na liklik susa i kirap na i tokim bikpela susa
olsem, `Dispela man em i man bilong yu bikos em i holim skin bilong yu.'   
  7301                         
  7302                       Na tupela i toktok olsem pinis na tupela i go
long haus bilong dispela man bilong bihainim tok bilong em.   
  7303                       Na tupela i opim dua i go insait na tupela i
pasim dua na planim spia long dua na tupela i slip.   
  7304                       Na tupela i slip i stap na liklik susa i harim
man bilong bihainim toktok i kam na mekim nois.   
  7305                       Spia i stap long dua i sutim em.   
  7306                       Na em i tok, `Yutupela i stap.   
  7307                       Bai mi kam insait na opim maus bilong yutupela.' 
 
  7308                         
  7309                       Liklik susa i harim olsem na em i wok long
kirapim bikpela susa bilong em i no kirap.   
  7310                       Em i slip indai olgeta long wanem man hia i bin
holim skin bilong em pinis.   
  7311                         
  7312                       Orait liklik susa bilong em i wok long kirapim
em, nogat na em i brukim wanpela pangal long haus na em i kisim wanpela
kokonas na em i ranawe i go antap long wanpela bikpela maunten.   
  7313                       Na em i sanap na em i lukim dispela man i go
insait long haus na kilim bikpela susa bilong em.   
  7314                         
  7315                       Dispela man i kilim bikpela susa pinis na em kam
ausait long haus na em i ronim liklik susa i go antap long maunten.   
  7316                       Taim man hia i raunim liklik susa i go antap long
maunten em i tromoim dispela kokonas i go daun long maunten.   
  7317                       Na man i ting olsem meri ya i ranawe i daun long
maunten na em i raunim kokonas i go.   
  7318                         
  7319                       Taim em i raunim kokonas i go, meri hia long taim
kisim ples pinis na em i tokim ol man long ples.   
  7320                       Bihain man hia i kam kamap long ples na ol man
long ples i kilim em.   
  7321                       Sapos ol man i no kilim em, bai em i pinisim
olgeta meri long ples.   
  7322           199     1977     Bipo tru tumbuna taim.   
  7323                       Tupela meri i stap long wanpela ples.   
  7324                       Na i no gat wanpela man i stap.   
  7325                       Na tupela i save mekim wok gaden long yam tasol
na i stap.   
  7326                         
  7327                       Wanpela taim bikpela susa i tokim liklik susa
bilong em olsem.   
  7328                       Mobeta mitupela i go long nupela gaden na kisim
sampela yam i kam.   
  7329                       Na tupela ya i go long gaden na kisim ol bikpela
longpela na gutpela yam i kam na putim i stap.   
  7330                       Long nait tupela i slip.   
  7331                       Tupela i slip i stap na yam i tanim na kamap
olsem bikpela snek na i slip i stap.   
  7332                         
  7333                       Na long tulait tupela i kirap na lukim dispela
yam tupela i bin putim i tanim olsem snek na i slip i stap na tupela i wok
long askim em, `Snek, yu harim.   
  7334                       Mitupela i askim yu long yu laikim wanem samting,
orait bai mitupela i givim yu.'   
  7335                         
  7336                       Na snek ya em i wok long pasim ai bilong em na i
slip i stap.   
  7337                       Na bikpela susa bilong em i askim snek long
tupela i laik givim em kain kain samting.   
  7338                       Na em i no opim ai.   
  7339                       Em wok long slip i stap.   
  7340                         
  7341                       Na bikpela susa i askim em long em i laik givim
liklik susa bilong em na em i opim ai bilong em na lukim tupela i stap.   
  7342                       Na snek ya i maritim meri ya.   
  7343                       Nem bilong tupela meri ya long Yang na Yambiak.   
  7344                       Snek i maritim Yang na snek ya i no moa kamap
snek.   
  7345                       Em i kamap man stret na ol i stap long ples
bilong tupela meri.   
  7346                       Na kamapim planti manmeri moa.   
  7347                         
  7348                       Nau ol i gat tupela nem Yang na Yambiak.   
  7349                       Stori ya i kamap long Ambu long Madang Provins
[Monumbo Pipel].   
  7350           200     1977     Wanpela liklik ples nem bilong ples Suap
long hap bilong Erap [Madang Provins].   
  7351                       I gat tupela lapun man i stap na tupela i gat
meri bilong tupela na ol i stap long dispela liklik ples Suap.   
  7352                       Na tupela i gat wan wan pikinini man.   
  7353                         
  7354                       Wanpela de nau tupela i pasim tok long apinun
long bikmoning tru tupela boi ya i kirap na i go long pasim wara.   
  7355                         
  7356                       Taim tupela i go kamap long dispela liklik wara
na wanpela poroman bilong em i bai pasim wara long het bilong wara na narapela
poroman bilong em i pasim wara long daunbilo long graun i gat maunten long en.
  
  7357                         
  7358                       Na dispela doti wara i go kamap long wanpela
bikpela Wara Serop.   
  7359                       Na wanpela birua man bilong ples Sugu em i kam
lukim wara i doti tru na em i bihainim wara i go antap [Numangang Pipel].   
  7360                       Em i go klostu nau.   
  7361                       Birua man ya i go hait na i lukluk long tupela
boi ya.   
  7362                         
  7363                       Tasol man ya i no lukim poroman bilong em.   
  7364                       Em i ting em wanpela.   
  7365                       Na tu narapela poroman bilong em tu i no lukim
birua man.   
  7366                       Boi ya i ting, em na pren bilong tasol i stap.   
  7367                       Tasol birua man ya i isi tasol i kam na pasim
maus bilong boi ya na karim em i go pinis.   
  7368                         
  7369                       Na birua man i kisim samting bilong pait olsem
spia, banara, na hap limbum wantaim gras bilong muruk na em i pasim long hap
limbum bilong em.   
  7370                       Na birua i kisim boi ya i go pinis long ples
bilong em Sugu na ol i kisim boi i go na sanapim pos long namel long ples.   
  7371                       Na ol i pasim boi ya long rop na pasim lek na han
bilong em.   
  7372                         
  7373                       Long apinun nau olgeta manmeri bilong dispela
ples bilong birua man, ol i redi long singsing nau na ol i bilas long ol
samting bilong singsing na ol i stat long singsing nau.   
  7374                         
  7375                       Na man i bin kisim poroman bilong boi i go pinis,
na boi i painim poroman na i singautim em tasol em i no bekim singaut bilong
boi.   
  7376                       Na poroman bilong boi i go daun long ples em i
bin pasim wara tasol em i no lukim em.   
  7377                         
  7378                       Tasol bihain liklik em i lukluk long graun na i
lukim mak bilong lek bilong wanpela bikpela man.   
  7379                       Em nau boi i belhat nogut tru long poroman bilong
em.   
  7380                       Liklik taim bihain em i harim ol man long ples
Sugu i singsing na winim taur.   
  7381                       Em nau boi ya husat i lusim poroman, i tingim
olsem ol birua i kisim poroman bilong mi i go na ol i amamas na singsing i
stap long mo[n]ing bai ol i kilim em.   
  7382                         
  7383                       Boi i tingim olsem na hariap tasol em i go long
ples na papamama bilong em tupela i askim em, `Narapela poroman bilong yu we?'
  
  7384                       Tasol boi ya i no bekim tok bilong ol papamama.   
  7385                       Boi ya i tingting na hariap tasol em i sapim ol
spia na banara hariap na tupela papa wantaim mama, ol i krosim em nogut tru.   
  7386                         
  7387                       Na ol i tokim em yu man tru, orait yu go kisim
poroman bilong yu long han bilong ol birua.   
  7388                       Orait boi ya i hariap long sapim ol banara bilong
em na sampela em i pasim gut long rop na karim na em i kisim ol samting bilong
singsing tu em long gras bilong muruk na sampela kangal bilong pisin.   
  7389                       Em i pasim long hap limbum bilong em na hap diwai
bilong sakim banara bilong ol birua.   
  7390                         
  7391                       Taim em i lusim ples na wokabaut i go bihainim
lek bilong ol birua i go kamap long hap sait na i go antap long maunten.   
  7392                       Taim em i go klostu long ples em i go hait na
lukluk gut long ples.   
  7393                       Boi ya i lukim gut wanpela gutpela hap bai em i
ken sanapim ol spia na pasim rot bilong ol man bilong singsing.   
  7394                       Pinis nau em i go insait na singsing wantaim ol
birua.   
  7395                         
  7396                       Taim ol i trikim boi ya long katim em na poroman
bilong em tu i mekim olsem na ol i katim wanpela rop long han bilong em.   
  7397                       Na ol i singsing i go i kam bek ol i mekim olsem
tasol long boi ya.   
  7398                       Na ol i singsing i go na klostu i tulait nau na
poroman bilong boi i askim em, `Olgeta rop mi katim pinis o wanpela i holim yu
yet?'   
  7399                       Na poroman bilong em i bekim tok, `Olgeta rop yu
katim pinis na yu bin katim pinis na wanpela tasol long sait bilong mi em yu
no katim yet.'   
  7400                       Orait, poroman bilong boi i tokim em, `Yu no ken
wari long wanpela rop i holim yu em bai mi kisim yu na mitupela i ranawe i
go.'   
  7401                         
  7402                       Tulait liklik nau wanpela bikpela bros gras man i
go pas long singsing.   
  7403                       Taim ol i singsing i go i kam olsem na poroman
bilong em i toksave long boi olsem, `Taim mipela i singsing i kam bek long yu,
yu redi long ranawe taim ol i singsing i kam bek long boi ya i sanap long en.'
  
  7404                       Narapela poroman bilong em i kirap sutim bikpela
man ya long banara bilong em na em i pulim poroman bilong em na tupela i
ranawe i go olgeta long ples bilong tupela.   
  7405                         
  7406                       Ol papamama i amamas nogut tru long lukim tupela
pikinini wantaim i kam bek.   
  7407           201     1977     Bipo, bipo tru i bin gat tupela pisin tupela
i bin pren gut tru.   
  7408                       Nem bilong tupela pisin hia em long Malip na Kau.
  
  7409                       Tupela i save pilai, lap na flai wantaim na
wokabaut wantaim long olgeta de.   
  7410                         
  7411                       Kau i gat gutpela kala tru long ol kangal bilong
em.   
  7412                       Tasol Mali[p] i no gat gutpela kangal.   
  7413                       Malip i lukim kangal bilong em yet i no gutpela
na i luk tudak tumas, tasol pren bilong em, gras bilong em i kamap gut tru.   
  7414                         
  7415                       Long dispela nau Malip i save tingting nogut long
pren bilong em Kau.   
  7416                       Em i no laik bambai i lukluk olsem bipo.   
  7417                       Em i laik bai em i luk gutpela moa long pren
bilong em.   
  7418                         
  7419                       Long ol dispela taim em i save traim hat tru na i
tingting long wanpela rot bilong kisim gutpela gras bilong pren bilong em Kau.
  
  7420                         
  7421                       Long wanpela de long taim tupela i toktok, Malip
i askim pren bilong em Kau, sapos em i laik i go waswas wantaim em long
wanpela de long wara.   
  7422                       Kau i harim na em i tok, `O, em i gutpela tru
long go waswas long wara.'   
  7423                         
  7424                       Wanpela de bihain long wanpela apinun, tupela
pisin i wokabaut i go daun long wara.   
  7425                       Tasol tarangu Kau i no save olsem pren bilong em
Malip i laik trikim em.   
  7426                         
  7427                       Taim tupela i kamap long wara, Malip i tokim pren
bilong em Kau olsem bai em yet i go waswas pastaim.   
  7428                       Bihain bai Kau i go waswas.   
  7429                       Em i bin tingting olsem bilong stilim gutpela
gras bilong Kau.   
  7430                         
  7431                       Orait pren bilong Kau i larim em i waswas
pastaim.   
  7432                       Malip i tokim Kau bai i lukautim ol skin gras
bilong em na em i waswas nogut sampela man i kam na kisim skin gras bilong
tupela.   
  7433                         
  7434                       Kau i stap lukaut na pren bilong em Malip i go
waswas.   
  7435                       Long dispela taim Malip i waswas pinis na Kau i
kalap i go insait long wara.   
  7436                       Taim Kau i waswas yet i stap.   
  7437                       Malip i tokim Kau long i go daun tru long insait
long wara.   
  7438                         
  7439                       Taim Kau i stap aninit long wara.   
  7440                       Malip i kirap kwik tru na senisim gutpela kala
kangal na skin gras bilong Kau.   
  7441                       Na em i flai long en i go pinis.   
  7442                         
  7443                       Taim Kau i kamap gen antap na i painim olsem
gutpela skin gras bilong em i no stap.   
  7444                       Malip i kisim i go pinis.   
  7445                       Na em i larim skin gras nogut bilong em i stap
long Kau nau.   
  7446                         
  7447                       Kau i lukim na i kros nogut tru.   
  7448                       Na em i kisim gras bilong Malip na tromoi i go
long graun.   
  7449                       Tasol tarangu Kau i no inap mekim wanpela samting
nau.   
  7450                       Em i kirap tasol na putim gras nogut bilong Malip
long wanem i no gat narapela gutpela skin gras moa bilong kisim.   
  7451                         
  7452                       Malip i go pinis na amamas nogut tru long gutpela
skin gras bilong Kau.   
  7453                       Em i soim em yet long ol narapela pisin na pipel.
  
  7454                       Na tarangu Kau i stap na i no amamas moa long
gras na kangal bilong Malip.   
  7455                         
  7456                       Stat long dispela taim i kam inap tude, Kau na
Malip i no pren moa.   
  7457                       Sapos tupela i bung tupela i save kros na pait.   
  7458                       Inap nau Kau i no kisim bek gutpela skin gras
long Malip.   
  7459                         
  7460                       Tude tupela i no pren yet.   
  7461                       Long dispela kros bilong Kau na em i save kirapim
olgeta pipel na ol narapela pisin long bikmoning tru taim san i no kamap yet. 
 
  7462           202     1978     Long wanpela liklik ples ol i kolim Dukutam,
wanpela meri tasol i save stap [Madang Provins?].   
  7463                       Em i gat wanpela liklik pikinini man.   
  7464                       Pikinini em i bebi tru.   
  7465                         
  7466                       Long wanpela taim, em i taim bilong pikinini
bilong diwai i mau na i pundaun.   
  7467                       Na meri ya em i ting long kisim sampela long bus.
  
  7468                       Na em i karim pikinini bilong em na i go.   
  7469                       Em i bihainim wara ol i kolim Urer.   
  7470                       Long arere bilong wara em i lukim planti pikinini
bilong diwai tru i pundaun na i stap.   
  7471                       Em i tok, `Mobeta mi hangamapim pikinini long
sangana bilong wanpela palai.'   
  7472                       Na meri i wokabaut i go painim ol pikinini bilong
diwai na i go lon[g]we moa.   
  7473                         
  7474                       Tarangu, lek sangana bilong palai i tait nogut
tru, na em i singaut, `He, yu meri kam kisim pikinini bilong yu.   
  7475                       Lek bilong mi i pen nogut tru ya.   
  7476                       Nogut mi lusim em na i pundaun na i dai.'   
  7477                       Tasol meri ya i no harim.   
  7478                         
  7479                       Wanpela sikau, em i boinim skin bilong em long
san i stap.   
  7480                       Na em i harim palai i singaut i singaut i stap.   
  7481                       Na sikau i ran isi i go, na kisim pikinini, na i
ranawe i go long bus.   
  7482                         
  7483                       Sikau i lukautim pikinini long bus, inap pikinini
i kamap bikpela boi na em i soim ol kain samting long em.   
  7484                       Olsem tamiok, banara, paia, na naip.   
  7485                       Sikau i bin raun i go stilim long ol man.   
  7486                       Olsem olgeta samting, boi ya i gat.   
  7487                       Nau boi ya i wokim wanpela haus bilong tupela, na
gaden tu.   
  7488                         
  7489                       Long wanpela taim sikau i raun i go na em i
painim ol yan[g]pela meri i wok long painim pis long wara i stap.   
  7490                       Wanpela liklik brata bilong ol tu i go wantaim
ol.   
  7491                         
  7492                       Orait, sikau i kalap kwik na i stilim purpur
bilong nambawan meri, na em i ranawe.   
  7493                       Tupela meri kamaut long wara na i ran pui nating
na bihainim sikau i go.   
  7494                       Na tupela meri i salim brata bilong ol i go bek
long ples.   
  7495                       Tupela meri i bihainim sikau i go na maritim
dispela boi ya.   
  7496                       Sikau i lukautim long en.   
  7497                         
  7498                       Ol lain papamama bilong meri ya i salim liklik
boi i go bek long bus na painim tupela susa.   
  7499                       Tarangu liklik boi i go na em i painim tupela
susa i marit pinis long man na i stap.   
  7500                       Na long [moning] tupela meri wantaim man bilong
ol i kilim wanpela pik givim long liklik boi ya na salim em i go bek long
ples.   
  7501                         
  7502                       Sampela yia i go pinis, na i gat bikpela pati i
laik kamap long ples bilong tupela meri.   
  7503                       Na tupela papamama bilong tupela meri i salim tok
long kisim pe bilong tupela pikinini meri i marit long man long bus.   
  7504                       Na liklik brata bilong tupela meri i salim tok
long sikau.   
  7505                       Sikau em i mama bilong man bilong tupela meri.   
  7506                         
  7507                       Orait de i klostu pinis na ol i kirap i go long
pati.   
  7508                       Orait, tupela meri i pasim lek han bilong sikau
na pulimapim em long bilum.   
  7509                       Na man bilong tupela i no save long sikau, tupela
meri i pulimapim, haitim tru, na karim i go.   
  7510                         
  7511                       Taim bilong pati nau, long nait bikpela singsing
i kamap.   
  7512                       Singsing i go inap long biknait tru, samting
olsem 12.00 [klok].   
  7513                       Nau liklik brata bilong tupela meri ya, em i
litimapim sikau, i go antap na em i tok, `Dispela sikau em i pe bilong tupela
susa bilong mi.   
  7514                       Mi laik kaikai nau.'   
  7515                       Na em i kisim naip na katim nek bilong sikau.   
  7516                         
  7517                       Tarangu, man bilong tupela meri em i lukim ol i
kilim mama bilong em pinis.   
  7518                       Olsem bel bilong man ya i nogut tru.   
  7519                       Em i krai nogut tru.   
  7520                       Long wanem, taim man ya i bebi na sikau yet i
lukautim inap em i bikpela man na em i marit.   
  7521                       Orait, long nait yet man ya i ranawe i go bek
long ples bilong em.   
  7522                       Na long rot em i wokim wanpela bikpela hul tru i
go daun moa.   
  7523                       Na em i karamapim long lip diwai.   
  7524                         
  7525                       Bihain long pati ol man i laik go bek long ples. 
 
  7526                       Longpela lain manmeri i bihainim dispela rot i
kam, olgeta i pundaun long dispela hul na ol i dai.   
  7527                       Na long neks de man ya i go lukim na karamapim
hul long graun gen.   
  7528                       Dispela ples na ol man i kolim nem olsem Bekim
Sikau.   
  7529           203     1978     Long wanpela bikpela bus tru long ples ol
man i no save wokabaut planti, ol kain kain dok save i kam bung.   
  7530                       Dispela bikpela bus em ples bilong ol.   
  7531                       Ol i bin gat wan wan haus we ol wan wan famili
yet i save sindaun.   
  7532                       Taim ol dok i gat bikpela miting o taim ol i
holim pati samting, ol i save bung long haus bilong wanpela famili.   
  7533                       Tu ol i gat wanpela pilai graun we ol i save
pilai soka, volibal, basketbal [netbal] na ol arapela kain pilai.   
  7534                         
  7535                       Long wanpela gutpela apinun wanpela dok i
tingting olsem dispela de i gutpela long ol i ken pilai soka.   
  7536                       Na em i tokim ol arapela lain dok long tingting
bilong em.   
  7537                       Taim olgeta i harim pinis dispela tingting,
olgeta i orait long pilai soka.   
  7538                         
  7539                       Orait nau ol yangpela na strongpela dok i salim
ol pikinini na ol lapun i go sindaun long haus bilong ol yet.   
  7540                       Na ol dispela yangpela ya skelim ol yet gut na ol
i stat long pilai.   
  7541                       Long wanpela sait i gat handet ol dok.   
  7542                       Em ol strongpela dok man na dok meri wantaim.   
  7543                         
  7544                       Ol i gat 5-pela goli o golkipa.   
  7545                       Long arapela hap tu o i gat wankain namba long ol
strongpela lain.   
  7546                       Ol i no gat wanpela rul o lo.   
  7547                       Ol i save givim tasol long lek na tu ol save
sur[i]kim bal wantaim nus bilong ol.   
  7548                       Bal i no bikpela tumas.   
  7549                       Ol i save pilai long ol pikinini bilong ol diwai.
  
  7550                         
  7551                       Nau ol i wok long taitim bun na givim givim moa
moa yet.   
  7552                       Tasol sampela dok i no amamas.   
  7553                       Taim ol i pilai ol sampela i save holim ol
arapela long tel bilong ol.   
  7554                       Na taim wanpela i sakim lek bilong narapela olsem
ten o twenti i save pundaun kranki long hapsait.   
  7555                         
  7556                       Olsem na olgeta i stapim pilai na ol i tok orait
long rausim ol pulim tel bilong ol na hangamapim long banis arere long soka
graun.   
  7557                       Taim olgeta i hangamapim tel bilong ol long
dispela banis, ol i go pilai gen.   
  7558                       Tarangu ol i no pilai pilai long draipela san.   
  7559                       Sampela i bagarap tru tasol ol i wok long hatim
skin yet.   
  7560                         
  7561                       Namel long pilai wanpela dok i lukluk i go bek
long tel bilong ol, ol i bin hangamap long banis.   
  7562                       Em i ting tel bilong ol i stap gut ya nogat, em i
lukim wanpela pik i wok long brukim graun arere long banis na taim pik ya
muvim ol banis, olgeta tel i pundaun.   
  7563                         
  7564                       Tarangu ol dispela strongpela lain bilong pilai i
givim kranki stret long painim tel bilong ol yet stret.   
  7565                       Tasol sori tumas.   
  7566                       Dispela pik i bin miksim olgeta tel na ol dok ya
i no inap long painim tel bilong ol wan wan yet stret.   
  7567                       Ol dok ya i no manki, ol draipela lain stret.   
  7568                       Olsem na wanem tel ol wan wan i kisim ol putim o
werim [pasim] tasol.   
  7569                         
  7570                       Nau yumi ken lukim.   
  7571                       Taim wanpela dok i lukim ol arapela dok em bai
ran i go hariap tasol na smelim tel bilong ol.   
  7572                       Dispela em wok long painimaut tel bilong em yet
stret em i bin lusim taim em wantaim ol lain bilong em i bin pilai soka.   
  7573                       Yumi save lukim olgeta wan wan dok i wok long
painim tel bilong em stret.   
  7574                       Em wok bilong olgeta dok taim ol i lukim ol
arapela dok.   
  7575                         
  7576                       Sapos wanpela dok smelim tel bilong narapela dok
na sapos dispela tel no bilong em, yumi save em bai smelim tasol na i go.   
  7577                       Tasol sapos dispela dok i painimaut olsem
narapela dok i putim tel bilong em, yumi save lukim ol i save pait.   
  7578           204     1978     Long bipo tru i no gat wanpela man i stap
long ples Eglem [Hagen Pipel].   
  7579                       Planti meri i stap long dispela ples.   
  7580                       Wanpela taim san i kamap na i gutpela taim bilong
i go long bus na painim kapul.   
  7581                       Nau ol meri i tingting long i go bus na painim
rop bilong wokim bilum.   
  7582                       Ol i redi long go nau ol i kisim planti kaukau na
i slip.   
  7583                         
  7584                       Tumora moningtaim tru ol i kirap na wokabaut i go
long bus bilong painim rop bilong wokim bilum.   
  7585                       Ol meri i stat long wokabaut i go long bus, ol i
kamap long hil [liklik maunten] bilong maunten na skelim sampela i go long
arere bilong wara.   
  7586                       Na sampela meri i go long bus [nabaut].   
  7587                       Wanpela meri i go long arere bilong wara em i
kisim rop i go, na i lukim haus bilong wanpela pisin i stap.   
  7588                       Meri ya i kisim dispela haus pisin, i lukim
wanpela kiau bilong pisin i stap.   
  7589                       Nau meri i kisim dispela kiau ya.   
  7590                       Nogat, em i bruk.   
  7591                       Nau meri i kisim dispela na kaikai.   
  7592                         
  7593                       Bihain em i kisim sampela rop na i kam painim ol
wantok, na ol i kam long haus bilong ol.   
  7594                       Em i no tok save long ol brata bilong em long em
i kaikai kiau.   
  7595                       Em i kam tasol long haus.   
  7596                       Na 3-pela mun i go pinis na yan[g]pela meri bel
bilong em i solap nau.   
  7597                       Ol brata bilong em ol i askim em, `Brata yu
kaikai planti [na] bel i solap.'   
  7598                       Meri i tok, `Nogat.'   
  7599                         
  7600                       Ol i stap i go na winim 9 mun.   
  7601                       Meri i klostu karim pikinini, i pilim pen, na i
mekim kain kain pasin.   
  7602                       Em i slip long [g]raun, rabim graun long skin
bilong em, krai na klostu i laik indai nau.   
  7603                       Ol brata bilong em i no lukim wanpela kain pasin
olsem bipo.   
  7604                       Ol brata bilong em ol i tok, `Ating em i laik i
dai na mekim olsem.'   
  7605                       Nau ol i lukluk i stap, na meri wantok ya i karim
pikinini man.   
  7606                       Ol meri i lukim dispela pikinini man, ol i guria
nogut tru.   
  7607                       Olgeta meri i amamas tru long dispela pikinini
man.   
  7608                       Ol i kis long meri i karim pikinini man.   
  7609                         
  7610                       Nau ol i kisim dispela na lukautim i stap na
winim 3-pela mun.   
  7611                       Mama bilong en na brata bilong em, tupela i kisim
dispela pikinini i go long gaden.   
  7612                       Tupela i putim pikinini long as bilong diwai long
ples kol, na tupela i kisim kukamba i stap.   
  7613                         
  7614                       Wanpela taragau i pilai i kam sindaun long han
bilong diwai, pikinini i slip long en.   
  7615                       Tupela mama i lukluk i stap.   
  7616                       Wantu, taragau i pilai i kamdaun na kisim dispela
pikinini man long tupela lek bilong en na pilai i go antap na sindaun long han
bilong diwai.   
  7617                       Tupela mama i bikmaus na singaut strong.   
  7618                       Tasol taragau i tok, `Pikinini bilong mi nau.   
  7619                       Mi kam kisim i go.   
  7620                       Yutupela i go long haus bilong yutupela.'   
  7621                         
  7622                       Taragau i toktok na i sindaun yet long han bilong
dispela diwai.   
  7623                       Tupela mama i krai na tromoi stik i go antap.   
  7624                       Tasol i no inap.   
  7625                       Bikmaus tasol i no inap.   
  7626                       Klostu san i do daun, taragau i tokim tupela
mama, `Yutupela i go long haus, pikinini bilong mi nau mi yet kisim i go.'   
  7627                         
  7628                       Tupela mama i krai sori nogut na rabim graun long
pes na i kam long haus na stori long ol arapela meri olsem, `Long taim mipela
i go long bus bilong painim rop bilong wokim bilum, long dispela taim mi kisim
kiau long taragau.   
  7629                       Ating long dispela mi karim pikinini man na
taragau yet i tokaut na kisim pikinini i go.'   
  7630                         
  7631                       Ol mama i krai sori i stap.   
  7632                       Bihain ol i mekim pati long pikinini bilong ol
bilong ol yet i mekim wok long gaden bilong lusim tingting long pikinini
bilong ol na i stap nating.   
  7633                         
  7634                       Taragau i kisim dispela yangpela boi i go long
bus na i putim long hul bilong diwai.   
  7635                       Taragau i go raun long bus na kilim kapul, kisim
i kam, givim pikinini boi bilong en.   
  7636                       Oltaim taragau i mekim olsem i go na yangpela boi
i kamap bikpela.   
  7637                       Nau pikinini i no inap moa slip long hul bilong
diwai.   
  7638                       Olsem na klostu san i go daun, taragau i bringim
yan[g]pela boi i kam long ples bilong ol mama i stap long en.   
  7639                       Ol mama i mumuim ka[u]ka[u] pinis na i kam ausait
na mekim kain kain stori i stap.   
  7640                         
  7641                       Nau ol i harim wing bilong pisin i pairap.   
  7642                       Ol i kirap na lukluk i stap ya taragau i bringim
yangpela boi kam klostu long ol meri i stap long en, ol mama i kirap nogut tru
na holimpas dispela boi.   
  7643                       Na taragau i pilai i go long bus.   
  7644                         
  7645                       Nau dispela boi kamap bikpela na i maritim ol
mama bilong em yet na karim planti pikinini man.   
  7646                       Dispela lain man ol i save kolim Munjika.   
  7647                       Ol i slip klostu long Tiria [Tiri] insait long W.
  
  7648                       H.   
  7649                       P.   
  7650                       [Wes Hailans Provins].   
  7651                         
  7652                       Taim ol dispela lain i laik singsing, ol i save
pasim gras bilong taragau.   
  7653                       Ol man i kamap patpela na naispela tru.   
  7654                       Ol arapela lain man i save tok, `Ol dispela lain
Mujika [Munjika] i kamap long taragau na kamap gutpela.'   
  7655           205     1978     Bipo tru i no gat wara long Lek Kutubu long
Saten Hailans.   
  7656                       Nau planti manmeri ol i no gat wara na ol i
hangre long wara.   
  7657                         
  7658                       Tasol wanpela viles i stap klostu Kutubu, nem
bilong dispela Viles Topua [Tobua Viles, Mendi Pipel].   
  7659                       Long dispela ples i no gat plant manmeri i stap. 
 
  7660                       Wanpela yangpela meri na wanpela dok tasol i stap
long Topua.   
  7661                       Tupela i gat planti kaikai i pulap long gaden
bilong tupela.   
  7662                       Tupela i save kaikai ol kain kain kaikai tasol i
no gat wara bilong dring.   
  7663                         
  7664                       Tasol oltaim dok i trikim yangpela meri na em i
save i go long bus na dringim wara.   
  7665                       Long wanpela san meri i tokim dok long go painim
wara long bus.   
  7666                       Tasol dok i tokim meri olsem, `Yu longlong meri. 
 
  7667                       Mi kisim wara we na yu tok olsem long mi?'   
  7668                         
  7669                       Nau yangpela meri i sem na i tok, `Maski mitupela
i go long haus.'   
  7670                       Nau tupela i go long haus na yangpela meri i
kukim kaukau na tupela i kaikai.   
  7671                       Dok i kaikai pinis na em i go long bus bilong
kisim wara bilong en yet.   
  7672                       Nau em i kam bek long haus bilong tupela.   
  7673                         
  7674                       Tupela i slip na long moningtaim tupela i kirap
na kukim kaukau na tupela i kaikai.   
  7675                       Na bihain dok ya i go gen bilong kisim wara
bilong en yet.   
  7676                       Bihain em i kam bek long haus.   
  7677                       Nau yangpela meri ya i lukim nus gras bilong dok.
  
  7678                       Em i lukim liklik wara i stap long nus gras
bilong dok.   
  7679                         
  7680                       Dispela taim yangpela meri i tingting planti.   
  7681                       Nau dispela taim yet yangpela meri i wok long
tanim rop.   
  7682                       Em i tanim rop i stap inap wan mun i go pinis.   
  7683                       Wanpela taim gen dok i kisim kaikai na em i go
long bus na kisim wara bilong en yet.   
  7684                       Dispela taim tu yangpela meri i kisim rop na i
pasim long tel bilong dok na em i bihainim dok i go klostu rop i go pinis na
yangpela i was i stap klostu long wanpela diwai i mau.   
  7685                         
  7686                       Nau dok ya i go antap long wanpela bikpela diwai
pikus na em i dringim wara.   
  7687                       Bihain em i laik i kamdaun na nogat, yangpela
meri ya em i bikmaus.   
  7688                       Yangpela meri i tok, `E, e, yu mekim wanem?'   
  7689                       Dok i sem na i tok, `Mi dringim wara.'   
  7690                       Bihain yangpela meri ya i holim dispela bikpela
diwai pikus na i pundaun na bruk bruk.   
  7691                       Man, dispela taim wara i laik kisim olgeta ples. 
 
  7692                       Yangpela meri ya klostu wara i laik kisim em.   
  7693                         
  7694                       Dispela taim dok i tok, `I pu Kutubu yura yu
tengteng.'   
  7695                       Dispela tok i olsem, `Wara Kutubu, yu no ken
kamap bikpela.'   
  7696                       Dispela taim wara i stap em i no meknais.   
  7697                       Nem bilong dok Nol na nem bilong meri Temoki.   
  7698                         
  7699                       Taim mipela i go long Kutubu, mipela i save lukim
dispela bikpela diwai pikus long namel tru bilong wara.   
  7700                       Nau mak bilong dok tu i stap long dispela diwai. 
 
  7701                       Taim yu go long Kutubu yu inap lukim planti dok i
stap arere long Wara Kutubu.   
  7702                         
  7703                       Sapos dispela yangpela meri i no mekim olsem
insait long Saten Hailans mipela i no inap dringim wara na i stap.   
  7704                       Mipela bai kaikai kaukau tasol na i stap.   
  7705                       Ol dok tasol ol bai dringim wara.   
  7706                       Yu no inap lukim wara.   
  7707                       Yu no inap lukim Wara Kutubu i kamap long wanem i
stap tasol.   
  7708           207     1978     Longpela nek em i nem bilong wanpela kain
pisin em i save painim pis bilong kaikai.   
  7709                       Long wanpela ples nem bilong en Pahang, wanpela
longpela nek i stap.   
  7710                       Dispela longpela nek em i lapun pinis.   
  7711                       Longpela nek i save go long raunwara na em i
lukim planti patpela pis, em i tromoi maus bilong en bilong kisim pis tasol ol
pis ol i swim kwiktaim tumas.   
  7712                       Tasol lapun em i no inap kisim ol.   
  7713                       Olsem na long planti de em i no kaikaim wanpela
samting em i bun nating.   
  7714                       Na skin bilong en i slek.   
  7715                       Longpela nek i wari planti.   
  7716                         
  7717                       Longpela nek em i wari gen moa, tasol bihain em i
tingim wanpela pasin bilong giamanim ol pis.   
  7718                       Em i tingim dispela pasin na em i go painim
trausel.   
  7719                         
  7720                       Klostu long raunwara em i lukim trausel na em i
tokim em, `Ating yu harim tok bilong tupela man?'   
  7721                       Trausel i tok, `Mi no harim tok bilong tupela
man.   
  7722                       Tupela i tok olsem wanem?'   
  7723                       Longpela nek i tok, `Bambai tupe[l]a i kam long
dispela raunwara long narapela mun bihain.   
  7724                       Tupela man i laik rausim olgeta wara na bambai
tupela i kisim olgeta pis i go kwik long asde long nait mi harim tupela i
mekim tok olsem.'   
  7725                         
  7726                       Olsem na trausel i lusim longpela nek i stap na
em i go tokim ol pis.   
  7727                       Bihain liklik longpela nek i wokabaut klostu long
raunwara.   
  7728                       Na ol pis ol i kam askim longpela nek, `Olsem
wanem long mipela bai ol man i kam rausim olgeta wara na bai lain bilong
mipela i dai?'   
  7729                         
  7730                       Longpela nek i tingting planti na bihain em i
tok, `Ating inap mi ken karim yupela wan wan na flai i go kapsaitim yupela
long narapela raunwara long hap maunten.'   
  7731                         
  7732                       Na ol pis i bekim tok, `Tingting bilong yu em i
gutpela tru.'   
  7733                       Olsem na longpela nek i karim ol pis na i go.   
  7734                       Tasol taim em i karim ol pis, em i no bringim ol
long raunwara.   
  7735                       Nogat.   
  7736                       Em i wok long kaikai na ol pis ol i no stap.   
  7737                         
  7738                       Tasol wanpela olpela kuka i stap long dispela
ples Pahang.   
  7739                       Em i lukim longpela nek na em i ting, `Bipo
longpela nek, em i bun nating na olgeta taim em i wari moa long painim pis.   
  7740                       Mi ting em i kaikai pinis ol wantok bilong mi.'   
  7741                         
  7742                       Em i ting olsem na taim longpela nek i kam bek
bilong kisim pis, dispela olpela kuka i singaut, `Yu kisim mi!'   
  7743                       Olsem na longpela nek i kisim olpela kuk[a] na
karim em i go.   
  7744                         
  7745                       Na kuka i go bek long taim longpela nek i laik
kaikai kuka, kuka yet em i holim strong nek bilong dispela pisin na kilim
longpela nek i dai.   
  7746                       Pahang na[u] i stap gut wantaim ol pis long
bikpela raunwara.   
  7747           208     1978     Longtaim bipo tru Wara Flai i stap namel
long Olsobip na Telifomin [Telefomin] na long dispela hap i gat wanpela
bikpela raunwara wanpela pukpuk meri i lukautim kiau bilong en i stap [Telefol
o Faiwol Pipel, Wes Sepik o Westen Provins].   
  7748                       Na man bilong dispela pukpuk meri i go painim
kaikai na em i bin kilim wanpela wel pik.   
  7749                       Na em i bin kaikai hap na em i katim hap lek na
em i karim i kam long pukpuk meri bilong em.   
  7750                         
  7751                       Na wanpela bikpela moran tu em i save i stap long
dispela raunwara.   
  7752                       Moran tu em i wok long painim kaikai, tasol i no
gat tru.   
  7753                       Olsem na klostu i tulait nau na em i kam bek long
ples we em i save i stap long en.   
  7754                         
  7755                       Na pukpuk man ya, em i kam givim kaikai long meri
bilong em na em i laik i go daun long dispela raunwara.   
  7756                       Moran ya het bilong en i go daun long wara pinis
tasol bodi bilong en i stap long wesan.   
  7757                         
  7758                       Dispela rot tasol pukpuk i save i go i kam.   
  7759                       Olsem na pukpuk ya em i laik bihainim rot bilong
en na em i laik i go daun nau.   
  7760                         
  7761                       Man, moran ya i stap pinis.   
  7762                       Olsem na moran i holim pukpuk na tupela i taitim
bun, tasol moran i winim pukpuk na kilim em pinis.   
  7763                       Na em i dringim wara na em i daunim pukpuk na em
i laik i go daun long wara.   
  7764                       Tasol em i no inap olsem na em i stap long ples
we em i daunim pukpuk long em.   
  7765                         
  7766                       Olsem na tripela man long hap bilong Telifomin ol
i bihainim Wara Flai i kam daun na ol i painim dispela moran na ol i kilim em
na ol i larim em i dai na sting long dispela ples.   
  7767                       Na tripela man ya i go bek long ples.   
  7768           209     1978     Bipo tru long ples Pindup i gat sampela
masalai i stap [Is Sepik Provins].   
  7769                       Ol pipel yet i no gat saksak.   
  7770                       Ol i save kaikai wel saksak na mami, yam, taro na
gamak tasol.   
  7771                         
  7772                       Wanpela taim tupela marit i kirap stret long
Sepik na tupela i karim ol kru saksak.   
  7773                       Na tupela i wok long planim ol saksak i kam
antap.   
  7774                       Tupela planim i kam kam kamap long ples Pindup.   
  7775                       Taim tupela i laik kamap long Pindup tupela i
singsing wantaim.   
  7776                         
  7777                       Nau masalai bilong Pindup i harim bikpela nois
tru.   
  7778                       Na em i laik lukluk.   
  7779                       Man, tupela i no isi long singsing na planim ol
saksak i kam.   
  7780                       Na bel bilong em i hat.   
  7781                       Em i kirap tasol na em i tok, `I no ken tru long
kisim dispela rabis saksak i kam planim hia.   
  7782                       Lip bilong en i save pairap planti na kaikai
bilong en bai no save strong.   
  7783                       Em rabis saksak tru, i no laik yu planim ya.   
  7784                       Dispela ples em ples bilong taro, yam, mami,
gamak, na suga.   
  7785                       I no ken tru long planim saksak hia.'   
  7786                         
  7787                       Na em i tok, `Karim rabis saksak bilong yu na
go.'   
  7788                       Em i tok olsem na tupela i no skruim wok moa.   
  7789                       Nogat.   
  7790                       Tupela i tanim bek na ran i go na brukim ston
long lek na i go pinis.   
  7791                         
  7792                       Dispela mak bilong lek i stap yet, mipela save
dring wara long dispela o[l] mak bilong lek.   
  7793                       Na tupela karim olgeta kru saksak i go bek na
tupela i planim long hap bilong Ramu na Sepik.   
  7794                         
  7795                       Olsem na long mipela no gat planti saksak.   
  7796                       Long Ramu na Sepik tasol i gat moa saksak.   
  7797           210     1978     Longtaim bipo taim bilong tumbuna long hap
bilong Erap i gat tupela ples i stap [Munkip, Numangang, Sauk, Gusan,
Finungwa, Nimi o Urii Pipel, Madang Provins].   
  7798                       Wanpela liklik ples em i antap na bikples em i
daunbilo.   
  7799                       Na taim ol manmeri bilong dispela tupela ples
olgeta i go long gaden bilong ol, na i gat wanpela masalai snek em tanim olsem
liklik manki na em i save i kam pilai wantaim ol liklik manki bilong ples.   
  7800                       Na em i lukim taim i apinun nau, em i save i go
bek long ples bilong em na tanim yet yet olsem snek moran na slip i stap.   
  7801                         
  7802                       Taim ol bik manmeri i go bek long gaden, em i
tanim em yet olsem liklik manki na i kam pilai wantaim ol liklik manki bilong
ples.   
  7803                       Em i mekim olsem inap planti taim pinis.   
  7804                         
  7805                       Na long wanpela de nau wanpela lapun meri em i
stap wantaim ol tumbuna bilong em.   
  7806                       Taim ol lain tumbuna bilong em ol i wok long
pilai pilai na dispela masalai snek moran em tu em yet i tanim olsem liklik
boi na i kam insait wantaim ol na pilai wantaim ol.   
  7807                       Na lapun tumbuna em i lukim em i gat narapela pes
na em i tingim olsem, `Dispela boi ya em pikinini bilong husat?'   
  7808                       Em i lukim em olsem na em i wok long lukluk
strong long em.   
  7809                         
  7810                       Taim apinun nau, lapun meri i no lukim dispela
boi na em painim em na i lukim ol lain tumbuna bilong em tasol.   
  7811                       Na em pes taim bilong em i lukim na em i no tok
klia long ol sampela bikman em yet i lukim na lusim.   
  7812                         
  7813                       Bihain long narapela de nau masalai snek em i kam
bek na pilai wantaim ol liklik boi gen na lapun meri ya i lukim em nau na i
tok, `He, yu tasol yu trikim mi.   
  7814                       Nau mi save long yu.'   
  7815                       Long apinun ol bikmanmeri i kam bek long gaden na
em i tok ol, `Taim yupela olgeta i go long gaden na wanpela masalai snek moran
em i save i kam pilai wantaim ol lain pikinini bilong yupela.'   
  7816                       Lapun meri ya i tokim ol olsem na ol bik manmeri
ol i belhat nogut tru.   
  7817                         
  7818                       Na wanpela de nau ol i pasim tok long kilim
masalai.   
  7819                       Na lapun meri ya i stapim ol na tok, `Yupela i no
ken kilim em.   
  7820                       Larim em i stap.   
  7821                       Em olsem tumbuna bilong mi.'   
  7822                         
  7823                       Tasol ol man i no bilip long tok bilong em.   
  7824                       Ol i tokim lapun meri, `Yu blari lapun meri
nating.   
  7825                       Yu larim em, bai yu mekim wanem long em?'   
  7826                       Na lapun meri ya i krai.   
  7827                         
  7828                       Nau ol i pasim tok long redim kaikai na kumu na
wara na paiawut na wasim ol sospen nambaut.   
  7829                       Redim pinis, nau wanpela bilong ol i sapim tamiok
ston bilong em.   
  7830                       Em i sapim i go na i sap nogut tru.   
  7831                       Na em i traim katim wanpela rop, em i wan raun na
i katim dispela rop.   
  7832                         
  7833                       [Oke], nau ol redim olgeta samting pinis na ol
singautim snek moran long i kam kaikai wantaim ol.   
  7834                       Tasol snek i no bin save olsem ol i laik kilim
em.   
  7835                       Na tarangu lapun meri ya wantaim wanpela
[tumbuna], em i wok long krai tasol i stap.   
  7836                       Taim ol i go toksave long en pinis, man bilong
sapim tamiok ston em i putim wanpela hap diwai long dispela rot em i mas kam
long en.   
  7837                       Tasol masalai snek moran i no bin save olsem.   
  7838                       Em i kam tasol na putim het bilong em antap long
hap diwai na man ya i kirapim putim tamiok ston bilong em, katim nek bilong
snek.   
  7839                         
  7840                       Ol i kilim snek pinis na ol i katim liklik na ol
i kukim wantaim kaikai long tin.   
  7841                       Taim wara ya i boil na het bilong snek ya i no
indai.   
  7842                       Em i lukluk yet i stap.   
  7843                       Na tarangu lapun meri ya [na] tumbuna bilong em i
kisim bel bilong snek na i go long wara na rausim bel bilong snek.   
  7844                       Na wara i doti na em i tokim ol man, `Yupela,
wara ya i doti tumas.'   
  7845                       Na ol sampela meri ol i tokim em, `Ol pik i digim
graun long het bilong wara na wara i doti.'   
  7846                         
  7847                       Tasol lapun wantaim tumbuna bilong em, tupela i
save pinis.   
  7848                       Na tupela i no laikim ol kaikai ol i kukim.   
  7849                       Tudak liklik, nau snek moran em i kam na tokim
tupela lapun na tumbuna bilong em, `Yutupela i no ken slip long hia.   
  7850                       Yutupela wetim mi.'   
  7851                       Orait olgeta manmeri ol i save kaikai nambaut i
kamap long ples.   
  7852                       Nau snek ya i salim tupela i go long wanpela
liklik maunten na i stap na lukluk.   
  7853                       Taim tupela i lukluk yet, bikpela raunwara i
kamap na kilim ol manmeri bilong dispela tupela ples.   
  7854                         
  7855                       Sapos yu go long hap bilong Erap na lukim, long
liklik ples i gat raunwara i makim olsem snek i krungut nambaut.   
  7856                       Na insait long raunwara i blak nogut tru.   
  7857                       Na long namba tu ples we ol i kilim em, i retpela
long wanem em blut bilong masalai snek i mekim na wara i kamap retpela.   
  7858                       Sapos yu go long dispela hap ples na lukim,
sampela snek i sotpela na i no gat het bilong em.   
  7859                         
  7860                       Nau long dispela taim yet dispela tupela raunwara
ya i stap.   
  7861                       Na ol i kolim nem bilong tupela raunwara ya i
olsem Guankaya.   
  7862                       Long tokples em i min olsem, `Raunwara i pait.'   
  7863           211     1978     Wanpela taim wanpela man em i stap long
wanpela maunten.   
  7864                       Nem bilong em i Kemanemanda.   
  7865                       Dispela man em i gat wanpela kain pisin.   
  7866                       Nem bilong pisin em i kambi [k mbi (Lang, 1973:
33)] o taragau.   
  7867                       Dispela taragau wantaim man tupela i poroman gut
tru na stap long maunten Kemanemanda.   
  7868                         
  7869                       Ol arapela man i stap klostu long maun ol i
laikim tupela.   
  7870                       Dispela pisin taragau i flai i go long narapela
hap na kisim gutpela kain samting long helpim man bilong em.   
  7871                       Em i save kisim [mal], paspas, bel o matapu
[Mat pu i min `let' (Lang, 1973: 67).], sel kina, gam na ston tamiok na kundu.
  
  7872                       Dispela pisin taragau i flai i go long ol arapela
ples na kisim gutpela samting i kam long helpim man bilong em.   
  7873                       Man em i laikim dispela taragau tru.   
  7874                         
  7875                       Wanpela de pisin taragau i flai i go long wanpela
ples.   
  7876                       Em i lukim ol manmeri ol i singsing i stap.   
  7877                       Kwiktaim taragau i kam bek long ples bilong em na
tokim man bilong em, `Mi lukim wanpela kain samting long wanpela ples.'   
  7878                         
  7879                       Dispela man em i askim em, `Yu lukim wanem kain
samting?'   
  7880                         
  7881                       Em i tok, `Mi i tok,  Mi lukim ol manmeri ol i
singsing na kalap kalap i stap.  Yu laik go singsing long dispela hap o
nogat?'   
  7882                         
  7883                       Pisin i askim man na man i tok, `Yes, mi laik go
singsing.'   
  7884                         
  7885                       Man i bekim tok bilong pisin taragau na taragau i
amamas tru long man na em i bilasim em gut tru.   
  7886                       Em i go kisim lip tanget na wanpela kain lip
diwai ol Enga man i save putim.   
  7887                       Dispela lip diwai ol i kolim maryoko.   
  7888                         
  7889                       Em i bilas pinis, orait em i lukim man na em i
hepi na amamas tru.   
  7890                       Em i kolim nem bilong man Pandaiakali Lela.   
  7891                       Pisin taragau em i laikim Pandaikali
[Pandaiakali] Lela.   
  7892                       Olsem nau pisin em i tokim man olsem, `Yu no ken
pret na wari.   
  7893                       Yu lukim mi, taim mi flai i go.   
  7894                       Taim mi flai i go, yu mas bihainim mi na singsing
i kam.'   
  7895                         
  7896                       Man, Pandaiakali Lela i bilas na em i winim ol
arapela man.   
  7897                       Dispela pisin taragau em i flai isi isi i go long
ples we ol man i bin singsing i stap long em.   
  7898                         
  7899                       Dispela pisin i flai kamap long ples singsing.   
  7900                       Ol manmeri ol i paitim kundu na singsing ol i
lukluk long pisin taragau.   
  7901                       Nau ol i lukim wanpela man i bilas na singsing i
kam baksait.   
  7902                       Ol manmeri ol i lukim dispela man, na bilas
bilong Pandaiakali Lela em i winim ol.   
  7903                       Olsem nau ol meri ol i holim susu bilong ol yet
na wara i kamap long susu.   
  7904                       Ol i guria long dispela man na ol i tok, `Mi laik
singsing wantaim em.'   
  7905                         
  7906                       Yangpela meri ol i pait long ol yet long wanem
dispela man em i no inap long ol arapela man.   
  7907                       Em i winim olgeta man na meri.   
  7908                       Em i singsing i stap na pisin taragau em i go bek
long haus na redim kaikai long dispela man.   
  7909                       Taim em i redim kaikai pinis, em i kam bek long
ples singsing.   
  7910                       Em i flai isi isi kam na stap long het bilong man
bilong em.   
  7911                       Ol manmeri i lukluk na amamas na em i kirap na
flai raun long ples singsing na stap.   
  7912                         
  7913                       Taim olsem long apinun em i lukim tupela meri i
pas tru long man Pandaiakali Lela.   
  7914                       Taragau i tokim tupela meri olsem, `Watpo
yutupela i holimpas tru long brata bilong mi?   
  7915                       Lukim, no gat wanpela meri i lukautim dispela
man.   
  7916                       Mi yet mi save lukautim em.   
  7917                       Lusim han bilong yutupela.   
  7918                       Mitupela laik go long haus.'   
  7919                         
  7920                       Tasol tupela meri i no laik harim tok bilong
taragau.   
  7921                       Olsem taragau i su[b]im lek bilong em i go long
tupela meri.   
  7922                       Nau tupela meri i pret na lusim brata bilong em. 
 
  7923                       Em i kisim brata na tupela i flai i go long haus.
  
  7924                       Narapela meri i katim han na narapela i pulim ia
bilong em.   
  7925                       Tupela i krai krai stap long ples singsing.   
  7926                         
  7927                       Wanpela de taragau i flai i go long wanpela
gaden.   
  7928                       Em i lukim 5-pela meri ol i kamautim kaukau i
stap.   
  7929                       Dispela pisin i go klostu long ol.   
  7930                       Ol i tingting pisin i go klostu na ol i laik
kilim em.   
  7931                       Tasol em i go isi.   
  7932                       Ol i raun, tasol em i go yet.   
  7933                       Olsem tasol ol i mekim mekim i go yet.   
  7934                         
  7935                       Tasol 4-pela meri i sotwin na lusim.   
  7936                       Wanpela meri tasol i bihainim em i go yet.   
  7937                       Dispela taragau em i jerekim [surikim?] ol meri. 
 
  7938                       Olsem nau em i kisim wanpela meri i go long haus
na em i givim long brata bilong em Pandaiakali.   
  7939                       Dispela man em i laikim tru dispela meri, taragau
i bin karim em i kam.   
  7940                       Em i kolim nem bilong meri Litin Puim.   
  7941                         
  7942                       Na Pandaiakali na Litin Puim i marit.   
  7943                       Na taragau em yet i kolim nem bilong man na meri.
  
  7944                       Ol i poroman gut tru na slip i stap long dispela
Maunten Kemanemanda.   
  7945                       Dispela man wantaim taragau tupela i save go long
bus na painim kapul na karim i kam long haus na mumu na kaikai stap.   
  7946                         
  7947                       Wanpela de man ya wanpela i go long bus inap long
3 mail.   
  7948                       Olsem meri wantaim taragau tasol i stap long
haus.   
  7949                       Meri em i tokim taragau olsem, `Yu go na painim
brata bilong yu.'   
  7950                         
  7951                       Em i bekim tok, `Mi les.   
  7952                       Em bai inap kam long haus.   
  7953                       Yu no ken wari tumas.'   
  7954                       Pisin i tok olsem long meri.   
  7955                         
  7956                       Man, meri i belhat na i makim pisin taragau long
wanpela kain stik ol meri save rausim kaukau long en.   
  7957                       Taragau i guria guria i stap.   
  7958                       Em i krai krai i stap.   
  7959                         
  7960                       Man i kam bek pinis long haus, na taragau i autim
wari bilong em long ol samting meri i bin mekim long em.   
  7961                       Man i harim stori na tu em i lukim taragau i krai
stap, na em i kirap paitim meri nogut tru.   
  7962                         
  7963                       Taragau i givim tok long meri i olsem, `Olgeta
pisin inap long harim tok bilong man, meri na pikinini.   
  7964                       Tasol yu krosim mi, na mi bai tokim ol arapela
pisin.   
  7965                       I no gat wanpela man i kisim yu i kam hia na
maritim Pandaiakali Lela.   
  7966                       Mi yet mi kisim yu i kam.   
  7967                       Tasol yu kros tumas long mi, orait mi go na tokim
ol arapela pisin.   
  7968                       Ol tu inap long pret long yupela manmeri.   
  7969                       Mi tu pret long yupela.   
  7970                       Mi givim wanpela gras bilong mi long man bilong
yu.   
  7971                       Em i ken putim i stap long taim bilong singsing
na taim bilong moka [Moka em i wanpela kain senis bilong Hagen Pipel, tasol
t e, i wanpela kain senis bilong Enga Pipel (Lang, 1973: 102, Feil, 1984: 1).]
  
  7972                         
  7973                       Dispela gras bilong pisin taragau mipela Enga
[Pipel] i save putim nau long taim bilong singsing na moka.   
  7974                       Olsem na taragau i go na i wail pinis long bus.   
  7975                       Olsem na tude olgeta pisin i no harim tok bilong
pipel.   
  7976                       Olgeta ol i pret.   
  7977                       Taragau i tambu na ol liklik pisin ol i harim tok
bilong em, na ol i save long mipela man na meri.   
  7978                       Na olsem tasol na ol pisin i pret long mipela.   
  7979           212     1978     Long taim bipo tru ol dok i save toktok.   
  7980                       Na nau taim, nogat.   
  7981                       Bilong wanem ol i no save toktok?   
  7982                       Wanem as bilong tok?   
  7983                       Ok[e] stori i go olsem.   
  7984                         
  7985                       Long bipo tru ol man na meri i mekim rong o
stilim samting bilong narapela man.   
  7986                       Olaman, i no save husat i bin stilim samting.   
  7987                       Tasol i gat wanpela man i slip i lukluk i stap.   
  7988                       Nem bilong em Dok.   
  7989                       Long tokples bilong mi em Koluwi.   
  7990                       Em Dok yet i save tokaut long olgeta liklik
samting ol man i mekim bipo.   
  7991                         
  7992                       Long wanpela de wanpela man i bin mekim trabel
long wanpela meri.   
  7993                       Tasol papamama bilong dispela meri i no save
husat i bin mekim.   
  7994                       Tasol dok wanpela i lukim pinis na em i tokaut.   
  7995                       Na dispela man i bel hat nogut tru na em i tok,
`Tru a?   
  7996                       Ol dok i lukim samting na tokaut olgeta taim?'   
  7997                         
  7998                       Orait, em i go long bus em i kisim tret bilong
kanda i kam long ples.   
  7999                       Na em kisim ol dok na samapim maus bilong ol.   
  8000                       Na tarangu ol dok i no inap toktok moa.   
  8001                         
  8002                       Olsem na yu save lukim ol dok i gat ol longpela
gras long maus bilong ol.   
  8003                       Olsem tu na olgeta dok i no save toktok.   
  8004           213     1978     Long bipo tru taim ol waitman i no kam yet
long Papua Niugini, wanpela man, nem bilong em Magruai, em i bin i kam long
olgeta hap bilong PNG.   
  8005                       Na em save harim tokples bilong olgeta hap bilong
Papua Niugini.   
  8006                       Em i save raun i go long Chimbu [Simbu], em i
save helpim ol long pait na helpim olgeta samting.   
  8007                         
  8008                       Tasol em save paul insait long ol na i go long
Mt.   
  8009                       Hagen.   
  8010                       Magruai save kaikai olgeta samting bilong bus.   
  8011                       Na tu wokabaut i go olsem long Daru long las
Papua na go olgeta long ples bilong waitman.   
  8012                       Na ol waitman ol i bin kilim dispela man Magruai.
  
  8013                         
  8014                       Olsem na yumi Papua Niugini yumi lus tru.   
  8015                       Na ol waitman i bin kilim Magruai na ol i kisim
pawa na ol Papua Niugini nogat.   
  8016                       Olsem na nau ol planti waitman i kam long Papua
Niugini na givim eksampel na givim save long ol man manmeri.   
  8017                         
  8018                       Sapos ol Papua Niugini i kilim dispela Magruai,
bai yumi inap long kisim pawa na go long hap bilong ples bilong ol waitman tu.
  
  8019           214     1978     Bipo long wanpela ples ol i kolim Maunten Bi
i gat wanpela meri na man.   
  8020                       Tupela i stap.   
  8021                       I go, i go na i kisim tupela pikinini i nem
bilong tupela em Gemo na Marua.   
  8022                         
  8023                       Ol i stap i go i go na wanpela taim ol i no gat
kaikai tru long haus.   
  8024                       Nau meri i kirap na askim man bilong em, `Yumi no
gat kaikai long haus tru na mitupela i go long bus na painim sampela kaikai.' 
 
  8025                         
  8026                       Nau man bilong [em] i kirap na tok, `Yu kisim
busnaip na bilum bilong yu na mitupela i go.'   
  8027                       Na tupela i laik i go na i tokim tupela pikinini.
  
  8028                       `Yumi no gat kaikai long haus na mitupela i go
painim sampela kaikai long bus.   
  8029                       Na yutupela mas pasim dua gut tu na stap insait
long haus tasol.   
  8030                       Na i no ken i go ausait.'   
  8031                         
  8032                       Tupela i tok olsem tasol pikinini boi Gemo i no
laik na tupela i wokabaut i go long wanpela maunten.   
  8033                       Gemo i kisim liklik susa Marua na karim i go i go
insait tru long bikpela solwara tru.   
  8034                         
  8035                       Na bihain papamama tupela i kam bek long bus na
lukim long haus na tupela pikinini i no stap.   
  8036                       Tupela lusim kaikai long haus na tupela i raun na
bihainim lek bilong tupela pikinini i go i go na i go insait long solwara.   
  8037                       Na tupela i bihainim tu na swim i go i go insait,
tupela i painim tupela pikinini i stap.   
  8038                         
  8039                       Nau Gemo na Marua tupela i hepi tru long stap
wantaim papamama na strongpela si wantaim bikpela win tru i kamap.   
  8040                       Si na win wantaim i stap nau, Gemo, Marua na
wantaim papamama ol i dai.   
  8041                         
  8042                       Nau samting nogut i kamap na ol i senis i go long
lait.   
  8043                       Foapela lait kirap long solwara na i go antap
insait long skai.   
  8044                       Nau olgeta taim ol i stap tasol.   
  8045                       Nau yumi lukim i go antap long skai long nait
taim, yu bai lukim foapela star i lait moa i stap long Saut.   
  8046                         
  8047                       Em ol Gemo, Marua, wantaim papamama bilong tupela
nau olgeta nait yumi lukim na kolim [Saten] Kros.   
  8048           215     1978     Bipo tru tupela boi i gat mama wantaim papa.
  
  8049                       Tasol mama wantaim papa tupela i dai pinis na ol
i planim bodi bilong papa longwe long haus.   
  8050                       Na bodi bilong mama ol i planim o putim em aninit
long haus bilong tupela.   
  8051                       Ol i putim nating long aninit long haus.   
  8052                       Na trangu tupela i no gat kaikai na i stap.   
  8053                         
  8054                       Ples tupela i stap long en ya i no gat pip[e]l i
stap long en.   
  8055                       Tupela tasol.   
  8056                       Ol[a]man, hangre i painim tupela.   
  8057                       Tasol ol wetim bodi bilong mama i ken sting
pastaim.   
  8058                       Na ol i laik go long narapela hap, tasol ol wetim
mama i stap i go.   
  8059                       Na mama i sting, tasol het i no sting, na tupela
i was i stap.   
  8060                         
  8061                       I go, i go na nambawan brata i kirap i go na
lukim het bilong mama bilong en.   
  8062                       Em i go na lukluk gut na em i lukim wanpela
liklikpela [liklik] samting i kamap long insait long het bilong mama bilong
en.   
  8063                       Na kwiktaim em i go na tokim brata bilong en na
tupela i kam lukluk.   
  8064                         
  8065                       Sampela de bihain ol i kam, na em i kamap bikpela
pinis.   
  8066                       Na narapela taim ol i kam luk gen ol i lukim
kukamba.   
  8067                       (Tokples bilong mi i olsem kimit.) Olsem tupela i
stap na lukautim kukamba i stap.   
  8068                       I go na em i karim kaikai nau.   
  8069                       Na tupela i putim olsem yumi i no ken katim
nambawan kukamba, rop i karim pes.   
  8070                       Ol i stap i go na ol[a]man, hangre i kukim tupela
na ol i laik katim pes kukamba.   
  8071                         
  8072                       Na pes brata i laik katim tasol i pundaun long
graun na ol i laik go kisim.   
  8073                       Tasol kukamba ya i rol[im] i go na tupela
bihainim dispela kukamba i go i go.   
  8074                       Na ol i laik go kwik na pasim rot na holim
dispela kukamba, tasol kukamba ya i wok long trikim tupela.   
  8075                       I go i go i go na ol i kamap long wara na dispela
kukamba ya i bihainim wara i go daun.   
  8076                       Na tupela i laik holim tasol i no inap long
tupela.   
  8077                         
  8078                       Ol i wok long bihainim i go na dispela kukamba em
tu em i wok long trikim tupela.   
  8079                       I go i go tupela i kam olsem 200 mail samting na
ol i kamap long ples wara i kapsait.   
  8080                       Na pes brata i putim 60 spit tasol i go na pasim
dispela wara.   
  8081                       Na nau dispela kukamba ya i nogat rot long i go
na em i kamap olsem lapun meri.   
  8082                       Na tupela i kros nogut na i paitim dispela lapun
meri na kilim em i dai na ol [brukim] em liklik.   
  8083                         
  8084                       Na ol i lusim na i go liklik.   
  8085                       Dispela lapun em kirap w[o]kabaut i go lukim
tupela gen na ol i kros nogut [na] kilim em i dai gen.   
  8086                         
  8087                       Ol i [brukim] em liklik tru na putim mit bilong
en longwe olsem 1 mail samting na ol i go.   
  8088                       Na dispela lapun meri kirap na wokabaut i go
lukim tupela gen.   
  8089                       Ol mekim wan kain tasol i go i go i go inap
15-pela taim.   
  8090                         
  8091                       Na pes brata i gat gutpela aidia na em painim
wanpela longpela ston olsem 2 long.   
  8092                       Na em i tokim brata bilong en, `Yu karim dispela
ston i go na kukim long hap.   
  8093                       Na yu holim long en.   
  8094                       Yu no ken kukim.'   
  8095                       Em i karim dispela ston i go na pes brata wetim
dispela lapun meri.   
  8096                       Taim dispela lapun meri i kam antap, em tokim em,
`Yu hangre o nogat?'   
  8097                       Boi ya em askim em olsem na lapun meri em i tokim
boi, `Mi hangre tru.'   
  8098                       Na boi em i tokim em olsem, `Mitupela i stap hia
na wetim brata bilong mi long bringim kaikai.'   
  8099                         
  8100                       Ol[a]man dispela lapun meri i ting i tru, na i
amamas i stap.   
  8101                       Taim pes brata i lukim brata bilong en i karim
h[a]tpela ston i kam, em i tokim lapun meri, `Yu opim maus na pasim ai bilong
yu, na mi ken givim kaikai long yu.'   
  8102                       Na man, dispela meri em ting em i kaikai olsem na
em i opim maus bilong en na ol i putim dispela h[a]tpela ston i go insait long
maus bilong en na em i dai pinis.   
  8103                         
  8104                       Tupela i kam bek long haus na wok long kaikai
long ol dispela kukamba i go.   
  8105                       Na tupela i spak na tupela pait i go i go i kam i
go i kam na tupela i dai.   
  8106           216     1978     Bipo bipo, tru wanpela liklik ples i no gat
wara.   
  8107                       Dispela ples nem bilong en Tipinini [Tibinini
Viles, Ipili Pipel, Enga Provins].   
  8108                       Long dispela ples i gat tupela man na meri.   
  8109                       Nem bilong tupela em Lemeyan na Lakeyam.   
  8110                       Lemeyan em man Lakeyam em meri.   
  8111                       Long dispela taim tupela i no gat wanpela
pikinini, tupela em tupela tasol i stap.   
  8112                         
  8113                       Tupela i stap i go na man Lemeyan em wok bilong
en long pulimapim wara na brukim paia[w]ut.   
  8114                       Meri Lakeyam em wok bilong en long wokim gaden na
lukautim pik.   
  8115                         
  8116                       Orait nau, Lameyan [Lemeyan] em save i go
pulimapim wara we em Lakeyam em i no save.   
  8117                       Lakeyam em i no save.   
  8118                       Lakeyam em save pilim olsem, `I no gat wanpela
wara i save i kam long hia na Lemeyan em save kisim wara long wanem hap tru?' 
 
  8119                         
  8120                       Orait, wanpela taim san i lait gut tru na gutpela
taim tru i kamap.   
  8121                       Orait, Lemeyan wantaim Lakeyam tupela i stap
klostu long haus dua bilong tupela.   
  8122                       Tupela i sindaun na tupela lukim wanpela pisin i
p[i]lai i kam i kam na sindaun antap long wanpela diwai klostu long haus dua
bilong tupela, na em lusim wanpela pinga kapa bilong pik.   
  8123                       Na Lemeyan em lukim pundaun long graun na em i
kisim.   
  8124                         
  8125                       Na tupela lukim pinis, nau na Lemeyan i kirap na
askim pisin, ya na tok, `Bilong wanem yu karim dispela pinga kapa bilong pik i
kam na givim long mitupela?'   
  8126                       Em i tokim pisin olsem, `Yu lukim wanpela man i
indai na i kam, o wanpela pik i lus na yu i kam, o wanpela man i kilim pik na
ol salim tok long yu long i kam kisim mi, o olsem wanem tru na yu i kam?'   
  8127                         
  8128                       Orait nau, pisin ya i tanim tel bilong en na tok,
`Nogat.'   
  8129                       Orait, Lemeyan, i askim em gen na tok, `Ol
sampela lain man ol i mekim bikpela pati na ol i kilim pik bilong ol na ol
salim toktok nabaut long olgeta ples na ol salim tok long yu long i kam kisim
mi o olsem wanem?'   
  8130                       Lemeyan tok.   
  8131                       Olsem nau, pisin i harim dispela tok na em daunim
het bilong en na em kirap raunim haus na rausim wanpela tel bilong en na em
lusim klostu long pes bilong Lemeyan na em i p[i]lai i go.   
  8132                         
  8133                       Lemeyan em i kisim dispela tel bilong pisin na em
kirap tokim Lakeyam na tok, `Pisin ya em toksave long mitupela pinis na mi bai
i go long dispela pati, na yu i mas stap long haus.   
  8134                       Na yu lukautim pik bilong mitupela i stap.'   
  8135                       Orait, Lakeyam em i tok, `Orait.   
  8136                       Tasol, yu i mas redi long paiawut wantaim wara
bilong mi na yu i go.'   
  8137                         
  8138                       Orait Lemeyan i harim tok bilong Lakeyam na em i
hariap tasol brukim ol paiawut na hipim i go inap pulap tru long haus.   
  8139                       Orait em kirap katim 4-pela longpela mambu na em
hariap tasol em i go pulimapim wara long ples em save i go pulimapim long en. 
 
  8140                       Orait em pulimapim pinis em i putim long haus
pin[is] na em i sindaun liklik na em tokim Lakeyam na tok, `Nau bai mi
wokabaut i go na mi [slip] namel long rot, na tumora mi wokabaut i go na bai
mi inap kamap long ples bilong pati, na bai mi inap long [slip] na narapela de
em ol inap long statim pati.   
  8141                       Na mi kaikai i stap inap wanpela de na narapela
de long en bai mi inap i kam [slip] long rot.   
  8142                       Na sikis de long en bai mi inap kamap long haus.'
  
  8143                         
  8144                       Na em i tokim Lakeyam olsem, `Yu i no pinisim
wara hariap, inap long 5-pela de.   
  8145                       Na long sikis de long en yu pinisim long
moningtaim samting i orait.'   
  8146                         
  8147                       Orait nau, Lemeyan em i kirap em kisim ston akis
bilong en na em i kisim banara bilong en, kisim olgeta bilas bilong en na em
karim bilum bilong en na em kirap i wokabaut i go i go na tudak na em i [slip]
long rot.   
  8148                       Orait narapela de em kirap kukim kaikai na em
kaikai pinis long moningtaim tru em kirap i go i go na long apinun tru em
kamap long ples bilong pati.   
  8149                       Dispela ples ol man i mekim pati long en nem
bilong en, Lhiyama [Leyalam, Enga Pipel].   
  8150                         
  8151                       Lemeyan em i go kamap na em [slip] wantaim ol
planti man ol bilong narapela ples nabaut, ol i kam na ol [slip] bung long
wanpela haus man tasol.   
  8152                       Lemeyan em i [slip] wantaim ol.   
  8153                       Orait long neks de olgeta man i kirap long
moningtaim na ol i lain stap.   
  8154                       Orait ol lain man bilong mekim pati ol i lainim
planti pik tru.   
  8155                       Na olgeta ol lain man bilong narapela ples ol i
kam lukim pati long en, ol i lukluk i stap.   
  8156                         
  8157                       Na ol man bilong mekim pati long en ol skelim tu,
tu pik long wan wan man bilong ol narapela ples.   
  8158                       Ol i kam lukim pati long en.   
  8159                       Orait ol i mekim olsem pinis orait olgeta ol
bikpela pik long en olgeta ol kilim.   
  8160                       Olsem nau Lemeyan, em katim wanpela pik i stap.   
  8161                       Na wanpela pisin i kam na sindaun antap long lek
bilong en, na Lemeyan i guria liklik na em i lukim olsem pisin ya i gat
wanpela hap purpur wantaim lip bilong kaukau i gat wara long en.   
  8162                       Em lukim na Lemeyan em pilim pinis olsem, wara i
kam na pulap pinis na daunim haus na gaden bilong en.   
  8163                         
  8164                       Orait em kirap tokim olgeta man, `Wara i
bagarapim gaden na haus na ples bilong mi bagarap pinis na mi i go nau na
yupela i stap.'   
  8165                       Orait em kirap kisim bilum bilong en na em karim
na kirap i go.   
  8166                       Em ran tasol i kam na em i kam i stap long
wanpela maunten na em lukluk i go na em lukim ples bilong en i wait na blu na
i pret olgeta.   
  8167                         
  8168                       Orait em hariap tasol em i go na em holim wanpela
stik kanda bilong en i kam.   
  8169                       Em i kam i kam na kamap long wara i pulap i stap
long en.   
  8170                       Orait em paitim wara long stik kanda bilong en,
orait wara i go i go nabaut nabaut.   
  8171                       Em mekim olsem [na] em i kam i kam na em kamap
long haus bilong en.   
  8172                       Na em lukim meri bilong en Lakeyam wantaim pik
bilong en i no i stap.   
  8173                       Orait em i go antap long ples em i save go kisim
wara long en.   
  8174                       Na em i lukim tupela i stap antap tru long
maunten na lukim i kamdaun.   
  8175                         
  8176                       Orait em i go antap na tokim Lakeyam, `Olsem
wanem na wara i bagarapim ples?'   
  8177                       Lakeyam i tokim em na tok, `Mi painim wara na mi
bihainim rot we yu save i kam pulumapim wara long en.   
  8178                       Orait, mi i kam na mi redi long pulimapim wara na
mi pulim stik yu save pasim long en, na mi pulimapim pinis na mi pasim gen ya,
nogat.   
  8179                       Wara i sut olgeta na strong moa na mi lusim.   
  8180                       Em nau wara i ron i go na ples i kamap wara
tasol.   
  8181                         
  8182                       Orait nau Lemeyan i kros nogut tru na em tokim
Lakeyam na tok, `Yu wantaim pik yutupela i ken sindaun i stap long maunten, na
mi i go daun na stretim wara gen na mi kolim nem bilong ol wara.   
  8183                       Na bihain tru bai olgeta man bai save long nem
bilong ol wara.'   
  8184                         
  8185                       Em nau em kolim nem bilong ol wara long en, nem
bilong tupela wara em Kaiya na narapela em Komaiya.   
  8186                       Em dispela tupela wara em i kam long dispela ples
Tipinini nau em i kam yet.   
  8187                       Na dispela Wara Lakeyam hapim long en tu em i kam
autsait long ston na meri Lakeyam wantaim pik tupela i stap arere long Ston
Maunten.   
  8188           217     1978     Bipo tru ol tumbuna long hap bilong Torembi
Namba Wan insait long Ambunti Sub District long East [Is] Sepik Provins, i gat
wanpela haus tambaran nem bilong em ol i save kolim Sai [Sawos Pipel].   
  8189                       Sai em i wanpela haus tambaran we ol man bipo
bipo save katim skin bilong ol yangpela mangi.   
  8190                         
  8191                       Wanpela taim ol i bilasim dispela haus tambaran
nogut tru na dispela taim olgeta manmeri long ples Torembi ol i go daun long
raunwara long hap long Korogo long painim sampela pis [Iatmul Pipel].   
  8192                       Na i nogat man o meri long ples na ol i lusim
tripela man tasol, wanpela long [tripela] em i mauspas i no save toktok.   
  8193                         
  8194                       Tupela man i go antap long dispela haus tambaran
na mekim save winim mambu i stap.   
  8195                       Na tarangu maus pas i sindaun aninit long dispela
haus tambaran, nau klaut i pairap na bikpela win ren i kam, tasol tupela man
ya mekim save winim mambu i stap.   
  8196                         
  8197                       Nau wara i stat long kamap long ol hul bilong pos
bilong haus tambaran.   
  8198                       Nau tarangu mauspas man ya ron i go antap na
mekim toktok long tupela long han tasol, na tokim tupela olsem wara i kamap
nau long as bilong olgeta pos long haus tambaran.   
  8199                         
  8200                       Tasol tupela i no bilip long toktok bilong
tarangu man ya tupela mekim save winim mambu i stap.   
  8201                       Wara i kamap bikpela moa man ya tarangu ron i go
antap tokim tupela tasol tupela i no harim tok bilong mauspas man.   
  8202                         
  8203                       Nau wara i kamap bikpela moa na daunim haus
tambaran na tripela man na kisim i go ausait long wanpela ples tais.   
  8204                       Nau dispela hap ol i kolim Seleapankraku.   
  8205                         
  8206                       Sapos yu go long Torembi Namba Wan na askim long
dispela hap bai ol i soim yu, na sapos yu go long dispela hap Seleapankraku
long nait taim, bai yu harim tupela man ya winim mambu long dispela hap, na
dispela hap em i gat ples tais.   
  8207                         
  8208                       Yu no inap i go klostu.   
  8209                       Sapos yu go klostu, bai dispela hau[s] tambaran i
daunim yu, ol man i save long dispela hap tasol ol i save i go i kam nau taim,
na dispela hap em i [stap] namel long Yamok Village [Viles, Sawos People] na
Torembi Namba Wan.   
  8210           218     1978     Longtaim tru long bipo i no gat manmeri long
olgeta hap long graun.   
  8211                       I gat 3-pela pipel tasol save stap long senta
[namel] bilong graun.   
  8212                       Namel bilong olgeta hap long graun i gat wanpela
bikpela wara i stap namel long olgeta hap long graun.   
  8213                       Na tu i gat wanpela longpela [maunten] i pulap
tru na i pulap tru long ol kain kain [a]nimal o abus.   
  8214                       Sampela i bikpela na liklik tu.   
  8215                         
  8216                       Nau dispela 3-pela pipel hia, em ol meri tasol.   
  8217                       Mama em i lapun meri na nambawan susa em bikpela
meri na liklik susa em i yangpela meri.   
  8218                       Orait, lapun meri hia wanpela taim em wantaim
tupela pikinini bilong em i go antap long dispela longpela maunten na ol i
sanap antap long maunten na lukluk i go long olgeta long graun.   
  8219                       Tasol ol i no bin lukim sampela manmeri long
narapela sait.   
  8220                       Olsem na lapun meri ya em i tingting taim ol i
kam bek long ples bilong ol, em i stadi long tingting bilong em long em i laik
wokim manmeri na salim i go [nabaut] long inapim olgeta hap long graun.   
  8221                         
  8222                       Orait lapun meri em i tingting na stadi
[tingting] pinis, em i tingim, `Sapos mi kukim ol, mi kilim tupela pikinini
bilong mi, sit bilong tupela inap planti manmeri i kamap na inapim olgeta hap
long graun mi yet mi bikpela tumbuna bilong ol.'   
  8223                       Lapun meri em i tingim pinis.   
  8224                       Orait ol 3-pela i go long senta [namel] bilong
graun na ol i wokim trep bilong olgeta kain kain abus.   
  8225                         
  8226                       Taim ol i wokim trep, em ol i no wokim nating
tr[a]p bilong pik em i sais bilong pik yet.   
  8227                       Bulmakau, pisin, snek, olgeta abus em ol i kaunim
na wokim stret long sais bilong ol.   
  8228                         
  8229                       Nau lapun meri em i tok, `Sapos trep bilong muruk
na pik i kam pas, o trep bilong snek, pisin i kam pas, em bai i nogut.   
  8230                       Sapos ol [a]nimal i go stret long trep bilong em
bai yumi i no inap kamapim manmeri na inapim olgeta hap long graun.'   
  8231                       Ol i wokim trep pinis na ol i go slip.   
  8232                       Long tumora moning ol i kam lukim trep bilong ol
na ol i lukim nau trep bilong pik yet i kam pas i stap.   
  8233                       Ol kain kain abus i kam pas stret long trep
bilong ol.   
  8234                       Ol 3-pela meri hia i amamas wantaim na kisim
pinis karim i go bek long ples bilong ol.   
  8235                         
  8236                       Orait mama i wokim wanpela raun haus na pasim
olgeta strong na strongim olgeta banis tru long dispela raun haus.   
  8237                       Taim haus i pinis em i putim tupela pikinini
wantaim bilum abus i go insait long dispela haus na givim oda long tupela
pikinini long kaikai ol dispela abus.   
  8238                       Lapun meri i givim oda pinis long tupela na em i
pasim dua strong tru long dispela raun haus na mama i lusim tupela na i go
stap longwe long sampela hap.   
  8239                         
  8240                       Nau tupela susa hia nambawan susa em i lukautim
ol abus bilum na em yet i kaikai ol dispela abus.   
  8241                       Taim mama i kam long sekim tupela, bikpela susa i
tok, `Mitupela i kaikai yet.'   
  8242                       Tasol em i giaman, liklik susa i no kaikai.   
  8243                       Liklik susa i stap hangre tru.   
  8244                       Seken [Namba tu] taim mama i kam long sekim
tupela nambawan susa i tok, `Mitupela i pinisim kaikai olgeta abus pinis na
stat long kaikai bilum nau.'   
  8245                         
  8246                       Lapun meri harim olsem na em i stat long kukim
dispela raun haus.   
  8247                       Em i wokim paia long 4-pela sait.   
  8248                       Taim lapun meri kuk[im] tupela pikinini bilong em
insait long dispela raun haus pinis, em i go stap longwe long arere bilong
dispela bikpela wara.   
  8249                       Em i stap long namel bilong graun.   
  8250                       Em i go stap sampela de moa na i kam bek gen na
lukim ol rokrok i kamap man pinis.   
  8251                       Em i tumbuna bilong em nau.   
  8252                       Tasol ol dispela ol tumbuna hia ol i stat long
pait long ol yet.   
  8253                       Long wanem sit bilong liklik susa i no kaikai
abus olsem na tupela lain bratasusa yet i stat long pait.   
  8254                       Lapun meri i lukim pinis i go bek long ples
bilong em na em i stadi [tingting] gen long em i laik givim nem long ol wan
wan lain man, na pasin na bilas.   
  8255                       Lapun meri i stadi na tingting pinis.   
  8256                       Em i kam gen na lukim lain tumbuna bilong em ol i
wokim giaman banara, spia na mekim save tru long pait wantaim ol yet.   
  8257                       As bilong belhat em lain bilong liklik susa i no
bin kaikai hap abus.   
  8258                       Olsem na ol lain pikinini bilong liklik susa i
pait wantaim lain bilong bikpela susa.   
  8259                         
  8260                       Lapun meri lukim pinis em i go bek long ples
bilong em na stat long wokim malo, purpur, naip, tamiok.   
  8261                       Na tingting long ol man bilong nambis bai wokim
kanu na ol long bus bai stap nating na waitman bai wokim sip, ka, na balus.   
  8262                       Lapun meri i tingting pinis na kisim olgeta kago
na pasin i kam nau bilong givim na salim ol i go inapim wan wan long olgeta
hap long graun.   
  8263                         
  8264                       Taim lapun meri i kam bek, ol tumbuna i no stap,
ol i go pinis long arere bilong dispela bikpela wara.   
  8265                       Lapun meri em i sanap singaut na ol i bekim
singaut bilong em long hap i go tru.   
  8266                       Em i go singaut gen long hap, ol i kam singaut
gen long dispela sait.   
  8267                       Long wanem taim em i wokim paia long raun haus em
i wokim paia long 4-pela sait.   
  8268                       Olsem na ol lain tumbuna tu ol i makim singaut
long 4-pela sait.   
  8269                         
  8270                       Nau arere bilong dispela bikpela wara i gat
wanpela bikpela diwai i slip long graun insait bilong em i gat hul.   
  8271                       Dispela lain tumbuna bilong lapun meri, ol i go
insait na stap nau na lapun meri i painim ol pinis.   
  8272                       Lapun meri i kisim tamiok na pastaim katim sais
bilong ol neti[f] man.   
  8273                       Nau pulim ol aut long dispela hul bilong diwai.   
  8274                       Em i givim nem long ol lain man na skelim pasin,
na bilas long ol wan wan lain na sutim ol na postim [putim] ol long olgeta hap
long graun.   
  8275                         
  8276                       Lapun meri i skelim ol neti[f] man pinis bihain
long dispela em i katim gen dispela olpela diwai na pulim ol waitman aut long
dispela hul bilong diwai mak bilong tamiok.   
  8277                       Nau lapun meri i skelim pasin na bilas bilong ol
dispela ol waitman pinis, na kisim dispela hap diwai pipia bilong tamiok na i
givim long ol na putim antap long dispela wara na salim ol antap long dispela
wara na tokim ol, `Dispela hap diwai bilong tamiok hia em yupela i kisim i go
long solwara.   
  8278                       Taim yupela i laik lukim narapela wantok bilong
yupela em bai yupela sindaun antap long dispela diwai na em bai kisim yupela i
go long lukim narapela wantok long narapela sait bilong solwara.'   
  8279                       Olsem na ol i go.   
  8280                         
  8281                       Olsem na bikpela wara yet i kisim ol i go sua
long nambis na ol i stap.   
  8282                       Dispela 3-pela pipel, em nem bilong tripela
tumbuna bilong yumi.   
  8283                         
  8284                       Taim mi liklik manki i stap long ples bilong mi
na tumbuna papa bilong mi em i givim mi dispela tumbuna stori.   
  8285                       Nem bilong tumbuna em Hapo bilong Wantini Viles,
Apa Watut (Upper Watut) [Hamtai Pipel, Morobe Provins].   
  8286                         
  8287                       Tumbuna i tokim mi i tok, `Taim yu bikpela yu
[k]en i go long ol ples yu lukim ol manmeri bilong kain kain tokples bai ol i
gat raun haus long ples bilong ol na ol man bilong nambis bai yu lukim ol i
gat yempa (min) sip, bot na kanu.'   
  8288                       Nau em i tok olgeta hap long graun bai pait i
stap yet.   
  8289                       Na ol brata yet bai pait bai yu lukim.   
  8290                       Em i tokim mi olsem na nau yet yumi lukim long
olgeta hap long graun i gat planti raun ha[us] na sip long solwara.   
  8291                       Na brata yet i pait long brata na pait i stap yet
long olgeta hap long graun.   
  8292           219     1978     Bipo, bipo tru planti man tru i stap na
nogat man i save long we bilong kilim man indai.   
  8293                       Ol man save indai long taim bilong ol yet.   
  8294                       Olsem ples i pulap long manmeri.   
  8295                         
  8296                       Tasol klostu long ples, wanpela rabisman i stap
em palai tasol.   
  8297                       Palai i save stap long bikpela diwai, klostu long
wara ol meri i save pulmapim wara long en.   
  8298                       Na tu i gat wanpela ples hait bilong em yet antap
long diwai.   
  8299                         
  8300                       Dispela diwai i gat rop, i go antap long en na
dispela rop i bin mekim bikpela hip na i gat pikinini.   
  8301                       Pikinini bilong rop i olsem raunpela sospen, na
long dispela palai i save slip olgeta taim.   
  8302                         
  8303                       Taim ol meri i laik pulmapim wara long dispela
ples we palai i stap long en, palai i isi tasol i kamdaun na kilim ol wan wan.
  
  8304                       Taim ol dispela meri i go long ples ol i save
indai.   
  8305                       Long dispela ples ol i save matmatim ol long
graun.   
  8306                         
  8307                       Tasol ol man bilong ples ol i no klia long
dispela indai bilong ol meri i kamap olsem wanem?   
  8308                       Na tu ol i no save palai i stap klostu long wara
na i save kilim ol meri.   
  8309                       Nogat tru.   
  8310                       Olgeta man i longlong long dispela samting i
stap.   
  8311                         
  8312                       Wanpela taim, wanpela yangpela boi i skelim
tingting bilong em, na i tok, `Olgeta taim mi save lukim ol meri save go
pulmapim wara long dispela hap.'   
  8313                       Orait, long wanpela de, wanpela meri i go daun
long wara na dispela yangpela boi i hait tasol na bihainim dispela meri.   
  8314                       Taim meri ya i laik pulimapim wara i stap.   
  8315                       Wantu palai i ran i kamdaun long diwai na
sangumaim dispela meri.   
  8316                         
  8317                       Yangpela boi i lukim palai pinis na wantu i ran i
go long ples na tokim ol man i spik, `Mi lukim pinis wanpela samting i save
kilim yumi em palai.   
  8318                       Man, palai i no manki em i bikpela na i gat
tupela het na tang.'   
  8319                       Ol man bilong ples i harim tok pinis, orait i
redim spia, banara, na ol kain kain samting bilong kilim indai dispela palai. 
 
  8320                       Wanpela de ol i tokim wanpela lapun meri, `Yu go
daun long wara na bai mipela i bihainim yu.'   
  8321                       Dispela lapun meri i kisim ol mambu na pulimapim
long bilum bilong em na i go daun bilong pulimapim wara.   
  8322                         
  8323                       Ol man bilong kilim indai palai ol i redi pinis. 
 
  8324                       Taim palai i lukim meri i tan tasol i kam na
holimpas em na i laik kilim lapun meri.   
  8325                       Tasol ol man i banisim dispela man bilong sanguma
na ol i sutim em wantaim spia.   
  8326                       Taim ol i laik kilim dispela palai olgeta, em i
tokim ol, `Ah!   
  8327                       Yupela wet i no ken kilim mi kwik.   
  8328                       Mi gat naispela na gutpela samting bilong tokim
yupela.'   
  8329                         
  8330                       Orait ol i wet nau palai i autim kain kain we
bilong sanguma, posin, marila long ol bikman bilong ples.   
  8331                       Em nupela samting tru na ol i amamas tru long
kisim dispela samting o tok hait bilong palai.   
  8332                       Bihain long palai i autim olgeta stori bilong
sanguma, ol i kilim em indai olgeta.   
  8333                       Olsem as bilong ol sanguma, posin na kain kain
marila nogut, em palai yet i kamapim.   
  8334                         
  8335                       Olgeta long olgeta hap bilong graun i gat kain
kain samting nogut bilong bagarapim man.   
  8336                       Na tu long PNG as tru bilong sanguma, posin, na
ol arapela samting nogut bilong bagarapim pipel.   
  8337                       Dispela samting tumbuna yet i bin kamapim na
skruim i stap yet inap long dispela taim.   
  8338           220     1978     Long wanpela ples ol i kolim Waragan
[Warekam], planti man i stap [Mikarew Pipel, Madang Provins].   
  8339                       Na wanpela masalai i kam long dispela ples na
olgeta taim em i ol man wan wan na i kaikaim ol.   
  8340                       Mekim olsem i go, i go na ol man klostu i pinis
olgeta.   
  8341                       Em ol i mekim long bus i gat maunten.   
  8342                       Olsem na ol wan wan i stap hia ol i lusim dispela
ples na ol i laik i go long nambis.   
  8343                       Tasol ol i bihainim rot i go na ol i brukim
wanpela bikpela maunten tru i go.   
  8344                       Na tarangu wanpela meri i gat bel.   
  8345                       Klostu em i laik karim pikinini.   
  8346                       Na man bilong en i no tingting moa long dispela
meri i gat bel.   
  8347                       Na meri i ting olsem, `Maski mi pinis long
graun.'   
  8348                       Na em i go bek long ples bilong en, ol i bin
lusim pinis.   
  8349                         
  8350                       Klostu em i karim pikinini na em i lukim wanpela
ston i gat hul na em i go insait na em i lukim gutpela ples tru.   
  8351                       Na em i go ausait na kisim paiawut na kaikai
samting bilong em.   
  8352                       I go insait gen na mekim bikpela paia tru.   
  8353                       Na em i go ausait na lukim smok na smok i no
kamap.   
  8354                       I go bek nau karim pikinini man.   
  8355                         
  8356                       Em i amamas tru na i lukautim i stap na em i
kamap bikpela liklik.   
  8357                       Na mama i sapim giaman banara na givim em.   
  8358                         
  8359                       Na tarangu liklik boi ya i kamap bikpela pinis na
sampela man i bin lusim banara i go.   
  8360                       Na em i kisim olgeta na sutim kapul na kain kain
pisin.   
  8361                       Na mama bilong em i tok, `Yu no ken i go long
ples i longwe na long maunten.   
  8362                       Bipo wanpela masalai i kilim na kaikaim planti ol
man tru.   
  8363                       Na ol i pret na i go long nambis na mi wanpela i
stap.   
  8364                       Yu i stap long bel bilong mi na mi hevi tru na ol
lusim mi i go.'   
  8365                         
  8366                       Mama i mekim olgeta stori ol i bin mekim long em.
  
  8367                       Na pikinini i no tingting moa long dispela.   
  8368                       Na em i go ausait na wokim wanpela bikpela haus
long ples klia tru.   
  8369                       Na banisim haus bilong em i gat 3-pela banis
olgeta.   
  8370                       Na em i sapim banara, spia olgeta inap pinis,
orait em i pulim mama i kam insait na i go putim em long gutpela haus.   
  8371                         
  8372                       Na yangpela ya em i mekim bikpela smok giaman
long pulim ol masalai na kilim ol indai.   
  8373                       Na ol i lukim smok na i kam nau.   
  8374                       Orait ol i pait i go, i go na man i strong na
kilim ol indai.   
  8375                       Lain namba tu i kam olsem yet namba tri i kam
olsem yet.   
  8376                       Em i pinisim ol masalai.   
  8377                       Na mama i amamas tru na i go sekanim em.   
  8378                       Na em i salim tok i go long nambis na ol man i
kam na mama i stori long ol.   
  8379                       Na ol i amamas tru long em na sekanim em.   
  8380                       Ol i karim em i go na singsing.   
  8381                         
  8382                       Na ol i givim pik, spia, na sampela samting.   
  8383                       Na bihain ol i givim gutpela naispela meri long
em.   
  8384                       Na ol i stap gut i go i go.   
  8385                       Na taim gut nius i kam long ol na nau tu ol i
stap gut tru long dispela ples ol i kolim Waragan Viles.   
  8386           221     1978     Bipo tru i gat tupela kapul i stap.   
  8387                       Nem bilong tupela Pore na Pesalo.   
  8388                       Pore em i gat longpela nus na blakpela gras
bilong em.   
  8389                       Na i gat planti nil moa i pulap long gras bilong
em.   
  8390                         
  8391                       Pesalo em i longpela liklik na nus bilong em i
sotpela na patpela liklik na em i save kaikai lip bilong diwai olgeta de.   
  8392                       Tasol Pore em i save kaikai anis olgeta de tu.   
  8393                         
  8394                       Tasol wanpela taim tupela i stori i stap na
Pesalo i bin haitim tel bilong em long wanpela hul na em i tok, `Pore mi bin
katim tel bilong mi pinis na yu i gat longpela tel yet na olsem wanem nau?'   
  8395                       Pore i kirap na i krosim Pesalo na i tok, `Watpo
yu no bin tokim mi?'   
  8396                         
  8397                       Nau em i kirap na kisim busnaip na katim tel
bilong em yet.   
  8398                       Nau Pesalo i kirap putim tel bilong em long hul
na i tok, `Mi giamanim yu tasol na mi gat tel yet.'   
  8399                         
  8400                       Nau Pore i kirap na krosim Pesalo, `Yu bin krosim
mi a?   
  8401                       Sori tru ol man i no inap kisim mi hariap.   
  8402                       Tasol yu, ol inap kilim yu kwiktaim bikos yu stap
antap long han bilong diwai tasol.   
  8403                       Na ol dok inap painim yu na kilim yu hariap.   
  8404                       Tasol mi nogat dispela trabel.   
  8405                       Mi stap insait long hul bilong graun na ol bai i
hatwok tru long kisim mi.'   
  8406                         
  8407                       Tru ol man i save hatwok long kisim dispela kain
kapul pore.   
  8408                       Tasol pesalo ol man na dok tu i no hat long kilim
em.   
  8409                         
  8410                       Sapos Pesalo i no trikim Pore bai tupela i stap
gutpela pren.   
  8411                       Na bai yumi inap lukautim na painim hariap na
kilim tupela.   
  8412                       Olsem nau yumi hatwok long narapela.   
  8413           222     1978     Bipo tru, tupela brata i stap long wanpela
ples long hap bilong Mendi [Pipel], insait long Saten Hailans [Provins].   
  8414                         
  8415                       Wanpela i man bilong wokim gaden na narapela i
man bilong painim abus.   
  8416                       Gaden bilong tupela i bikpela hap tru.   
  8417                       Insait long gaden bilong tupela man, kain kain
kaikai i pulap tru.   
  8418                         
  8419                       Wanpela de tupela i wok i stap long gaden.   
  8420                       Man bilong painim abus i tokim brata, `Ating nau
yumi i no gat abus ya, ating bai mi i go painim tumora.'   
  8421                         
  8422                       Tupela i redim ol kaikai.   
  8423                       Tupela i brukim kumu na kamautim taro, ka[u]kau,
brukim pitpit na paiawut, na lip ti.   
  8424                       Narapela i sapim kaukau na taro na narapela i
wokim paia na kukim ston.   
  8425                       Tupela i mumu pinis na man bilong painim abus i
redim ol supsup, spia, akis, banara, tanget na wanpela rabis malo.   
  8426                       Olpela samting i redi pinis na tupela i stat long
rausim mumu bilong tupela.   
  8427                       Tupela i rausim pinis tupela i stat long skelim. 
 
  8428                       Olgeta samting tupela i skelim long tupela hap
tasol.   
  8429                         
  8430                       Narapela de man bilong painim abus i putim tanget
na rabis malo bilong em na em i holim ol samting bilong sutim abus.   
  8431                       Em i stat long wokabaut i go long bus.   
  8432                       Em i wokabaut i go na kalapim wanpela maunten na
kamap long hap sait long narapela maunten gen.   
  8433                       Long dispela trap i pulap tru long kapul.   
  8434                         
  8435                       Em i kilim planti kapul na em i karim long bilum.
  
  8436                       Em i wokabaut i go longwe liklik na em i kam
kamap long wanpela diwai bipo i pundaun.   
  8437                       Em i tanim na lukim, man graun malumalu i pulap
tru antap long dispela diwai.   
  8438                         
  8439                       Em i tingting planti.   
  8440                       `Em i wanem samting?   
  8441                       Ating bai mi lukim na i go bek long haus.'   
  8442                         
  8443                       Olsem na em i go aninit bilong dispela diwai.   
  8444                       Em i no larim hap bodi o tanget i go ausait
liklik.   
  8445                       Em i no stap longtaim yet na man diwai i stat
long muv, o seksek.   
  8446                       Em i tromoi nek.   
  8447                       Em i wokim trep pinis, na em i slip long dispela
ples.   
  8448                       Narapela de em i sindaun long dispela ples em i
save sindaun long en.   
  8449                         
  8450                       Ol meri i singsing i kam gen na ol arapela i wok
long kalapim dispela trep tasol.   
  8451                       Man em i lukim ai nogut, lek nogut, gutpela, na i
no gutpela man i pulap tru, na inapim dispela longpela diwai.   
  8452                       Wanpela bilong ol i lukim em pinis, na olgeta ol
i ranawe i go.   
  8453                       Man ya i kirap lukluk, tasol em i no lukim ol i
go long wanem rot.   
  8454                       Man i tingting planti tru.   
  8455                       Ating bai mi mekim wanem samting?   
  8456                       Ating mobeta mi putim trep tasol.   
  8457                         
  8458                       Man i kirap karim bilum kapul bilong em na
wokabaut i go bek long ples.   
  8459                       Em i kamap long ples, na brata i amamas long
brata i kam bek long ples.   
  8460                       Em i amamas long ol abus tu.   
  8461                         
  8462                       Wanpela samting em i no bin tokaut long dispela
samting em i bin lukim.   
  8463                       Narapela de em i go long dispela ples bipo em i
go long en.   
  8464                       Em i mekim olsem bipo em i mekim.   
  8465                       Ol yangpela meri i singsing i kam, na las tru
wanpela naispela yangpela meri tru i singsing i kam.   
  8466                       Ol i lukim em gen, na ol i ranawe i go.   
  8467                       Long dispela taim tasol em i stat long wokim
trep.   
  8468                       Las tru dispela naispela meri i kam na i hangamap
long trep.   
  8469                       Boi ya i kirap tasol holimpasim em.   
  8470                         
  8471                       Meri ya i tanim long ston tasol boi ya i kirap
holimpas.   
  8472                       Em i wok long tanim long kain kain samting.   
  8473                       Tasol boi i kirap holimpas tasol.   
  8474                       Olsem na meri i tok, `Mitupela i ken i go long
ples bilong yu.'   
  8475                       Tupela i kamapim planti famili.   
  8476                       Em yumi olgeta i pikinini bilong dispela tupela
manmeri tasol.   
  8477           223     1978     Bipo tru i no gat wanpela man i stap.   
  8478                       Na wanpela man tasol i stap namel long Hagen na
Wabag.   
  8479                       Em wanpela tasol i stap.   
  8480                       Na em i stap i go na em i les.   
  8481                       Na em i laik go long bus.   
  8482                       Na em i kisim kaikai na em i go.   
  8483                         
  8484                       Em i go kamap long bikbus.   
  8485                       Na em i go lukim.   
  8486                       Na em i lukim wanpela yangpela meri.   
  8487                       Man, em i go isi tru.   
  8488                       Na em i go holim meri.   
  8489                       Em nau, meri i go tanim olsem wara.   
  8490                       Na man i holim strong yet.   
  8491                         
  8492                       Na meri i tanim olsem tri.   
  8493                       Na man i holim strong yet.   
  8494                       Na meri i tanim olsem graun.   
  8495                       Na man i holim strong yet.   
  8496                       Tupela i mekim olsem tasol i go.   
  8497                       Na man em i no pret.   
  8498                       Em i lukim pinis na em i holimpasim strong yet.   
  8499                         
  8500                       Na meri i kamap meri tru gen.   
  8501                       Na meri i kirap na tok, `Mi les mitupela i ken go
long ples bilong yu.'   
  8502                       Man i amamas moa yet.   
  8503                       Na man i kisim meri i go long ples bilong em.   
  8504                       Na tupela i stap i go i go.   
  8505                       Na meri i karim pikinini man.   
  8506                       Na tupela i kolim Hagen long pikinini bilong
tupela.   
  8507                         
  8508                       Na Hagen i kamap bikpela pinis, mama i karim
narapela pikinini man gen.   
  8509                       Na tupela i kolim em Wabag.   
  8510                       Na Wabag i kamap bikpela.   
  8511                         
  8512                       Papa na mama tupela i dai.   
  8513                       Na tupela pikinini i stap i go i go.   
  8514                       Tupela i kamap bikpela pinis na i stap.   
  8515                       Na Hagen i tok, `Mi go daunbilo na Wabag yu go
antap.'   
  8516                       Na Hagen i go daunbilo na em i stap long
daunbilo.   
  8517                       Na Wabag i go antap na em i stap antap.   
  8518                         
  8519                       Na Hagen i mekim narapela kain tokples na Wabag i
mekim narapela kain tok.   
  8520                       Olsem na nau Hagen man i tok narapela kain
tokples.   
  8521                         
  8522                       Olsem na na[u] mipela i wokim narapela kain
tokples i go i no olsem Hagen [Pipel] na Wabag [Enga Pipel] tasol.   
  8523                       Nogat.   
  8524                       Olgeta hap long PNG.   
  8525                       Mipela i mekim narapela kain tokples i go.   
  8526                       Em olsem Hagen na Wabag tupela tokples narapela
kain.   
  8527                       Olsem em i min bilong olgeta hap long PNG.   
  8528           224     1978     Bipo bipo i no gat kumul long bus bilong
mipela na kain krai olsem kumul i gat nau i gat wanpela marit i gat tupela
pikinini.   
  8529                       Pikinini man na pikinini meri.   
  8530                       Pikinini meri i bikpela.   
  8531                       Papamama i dai na nau tupela pikinini i stap
tupela yet.   
  8532                         
  8533                       Pikinini meri i tingting planti, `Maski ating mi
mas marit nau na bai em i isi long mitupela.'   
  8534                       Bai mi wantaim man i ken lukautim liklik bilong
mi.   
  8535                       Na em i marit.   
  8536                       Man em i mar[i]tim, em i wanpela gutpela man tru.
  
  8537                       I save laikim liklik tambu bilong em.   
  8538                       Na susa em i meri bilong kros long liklik brata
bilong em.   
  8539                         
  8540                       Wanpela taim meri wantaim liklik bilong em i go
long bus long draim [mekim drai] wanpela liklik baret bilong painim pis.   
  8541                       Tupela i kisim planti pis tru.   
  8542                       Liklik brata i hangre [pinis] na em i kisim
sampela pis na kukim i stap.   
  8543                       Susa i lukim olsem ya.   
  8544                       Em i kisim draipela hap stik nau na em i paitim
nogut liklik bilong em.   
  8545                         
  8546                       Na em i holim nek bilong em i laik brukim nek
bilong em.   
  8547                       Tasol em i haitim nek bilong hariap tumas na em i
krai krai i go long bus wantaim dispela draipela pen.   
  8548                       I go na em i painim ples i gat kain kain kala
graun i stap: yelo, ret, na braun na blakpela.   
  8549                         
  8550                       Na em i sindaun krai i stap na wantu tumas
tingting i kirap long em.   
  8551                       Na em i kisim liklik ret graun na bikpela bilong
yelopela graun na rabim long skin bilong em.   
  8552                       Braunpela graun em i kisim na rabim long tupela
han bilong em.   
  8553                       Na liklik blakpela em i kisim na putim long arere
long tupela ai bilong em.   
  8554                         
  8555                       Na em i painim ples i gat liklik lait bilong san
long en.   
  8556                       Na em i sindaun i stap long wanpela hap diwai i
drai pinis sampela taim bipo.   
  8557                       Na em i stap na ai bilong em i raun na em i
pundaun.   
  8558                       Sem taim em i pundaun na em i tanim olsem kumul
nau.   
  8559                       Na em i stap sampela taim long graun.   
  8560                       Na liklik ren i kam daun i wasim het bilong em na
em i kirap nogut na i flai i go antap long han bilong diwai.   
  8561                       Na em i go singaut i stap.   
  8562                         
  8563                       Susa i harim dispela singaut na em i tingting
planti, `I no nau mi raunim liklik bilong mi i go insait long bus.'   
  8564                       Na em i stat long painim em.   
  8565                       Na em i go kamap long ples em i bin penim skin
bilong em na em i kamap olsem kumul.   
  8566                       Na kumul i stat long singaut gen.   
  8567                       Na meri i lukim em i sindaun antap long han
bilong diwai.   
  8568                       Na em i tingting planti na em i askim em, `Yu
liklik brata bilong mi?'   
  8569                         
  8570                       Na em i singaut strong moa.   
  8571                       Na susa i no isi long krai.   
  8572                       Em i askim em, `Maski, yu kam daun.'   
  8573                         
  8574                       Na em i flai i go long narapela diwai.   
  8575                       Na em i mekim susa i wari tru na krai strong moa.
  
  8576                       Em i go bek long ples tupela kisim pis long em na
em i kisim olgeta pis na tromoim, na krai i go long ples bilong em.   
  8577                         
  8578                       Na man bilong em i askim em, olsem wanem, na em i
stori long em long ol samting i bin kamap long bus.   
  8579                       Man bilong em i kros long em na i paitim em nogut
na klostu meri i hap i dai.   
  8580                       Bikos man i laikim tumas liklik tambu bilong em. 
 
  8581                       Nau na man i paitim meri bilong em.   
  8582                       Em i go long haus boi wantu na toksave long ol
man, `Sapos yupela harim narakain singaut bilong pisin long bus na i gat
yelopela kala olgeta olsem yelopela purpur long bihain, no ken kilim.   
  8583                       Man i sutim bai mi sutim em tu.'   
  8584                         
  8585                       Na ol i askim em, `Olsem wanem yu mekim i kamap?'
  
  8586                         
  8587                       Na em i tokim ol, `Nogat.   
  8588                       Em liklik tambu bilong mi.   
  8589                       Em i go wantaim susa bilong em.'   
  8590                         
  8591                       Na em i stori long ol long olsem wanem em i tanim
pisin na ol i harim pinis na ol i go long haus bilong ol na tokim wankain
strong long ol manki na ol meri.   
  8592                       Na ol i putim bikpela lo tru na ol i no save
sutim kumul i go inap taim tambu i dai.   
  8593                       Nau ol i stat long sutim sampela hait tasol.   
  8594                       Na ol i no save putim long ples klia.   
  8595                       Taim ol i sutim ol i wari nogut tru, na krai
wantaim.   
  8596                       Olsem nau long ples bilong mi, mipela i no save
sutim kumul long taim nating.   
  8597                       Taim mipela laikim bilong singsing na mipela save
sutim wan wan.   
  8598                       Na salim tu mipela save tingting em i man.   
  8599                       Bilong wanem bai yumi salim na kisim mani long
em?   
  8600                       Sapos yu laik givim long pren, yu mas givim wan
sat tasol.   
  8601                       Maski long bekim bek samting.   
  8602           225     1978     Bipo bipo tru long Ples Sara i gat wanpela
yangpela meri [Boiken Pipel, Is Sepik Provins].   
  8603                       Dispela meri i no marit yet.   
  8604                       Wanpela de em i kisim naip bilong em na i go long
bus long katim pitpit bilong banisim gaden.   
  8605                       Taim em i katim pitpit i stap em i abrus long
katim pitpit na em i katim han bilong em.   
  8606                         
  8607                       Taim meri ya i katim han bilong em pinis na em i
kisim wanpela sel bilong kokonas na larim blut i go daun long sel.   
  8608                       Blut i go daun pinis, em i katim lip bilong wel
taro na karamapim na em i go long ples.   
  8609                         
  8610                       Taim em i kam bek long mo[n]ingtaim, em i painim
olsem dispela blut ya i bin senis na kamap olsem raunpela kiau.   
  8611                       Meri ya i lukim olsem na em i kisim sel kokonas
wantaim kiau i go long ples, na putim long haus bilong em.   
  8612                         
  8613                       Dispela kiau i bin bruk long namba tri de na meri
ya i painim wanpela pikinini man i bin kamap long taim dispela kiau i bruk.   
  8614                       Meri ya i amamas tru na kisim dispela pikinini na
lukautim em.   
  8615                       Taim dispela pikinini i kamap bikpela em i
longpela tru.   
  8616                       Na em i laik wokabaut i go long narapela ples em
i save kalapim olsem na krungutim wanpela lek bilong em tasol long graun.   
  8617                         
  8618                       Wanpela de dispela pikinini i lusim mama bilong
em na i go long wanpela wara.   
  8619                       Taim em i go kamap long dispela wara em i goap
long wanpela longpela diwai na slip i stap.   
  8620                       Em i wok long slip i stap yet na tupela yangpela
meri i kam pulimapim wara.   
  8621                       Taim tupela i kam kamap, liklik susa i lukim
tewel bilong man ya na em i lukluk, nambaut long painim dispela man.   
  8622                       Na taim em i lukim man pinis, em i tokim bikpela
susa bilong em tu long lukim em.   
  8623                         
  8624                       Taim tupela wantaim i lukim em pinis, tupela susa
ya i tromoi mambu i stap na tupela i ran i go long gaden long tokim papa
bilong tupela.   
  8625                       Tupela i go kamap long gaden na tokim papa olsem,
`Papa, mitupela i lukim wanpela naispela man tru i stap long wara na mitupela
i kam long tokim yu.   
  8626                       Mitupela i laik kisim em i kam.'   
  8627                         
  8628                       Na papa i tok, `Go kisim em i kam bai em i helpim
mi long planim mami.'   
  8629                         
  8630                       Tupela susa i harim papa i tok olsem, tasol
tupela i ran i go long wara na askim em long kam wantaim tupela long gaden.   
  8631                       Taim ol i go kamap long gaden na papa bilong
tupela susa ya i givim man ya tupela stik bilong planim mami.   
  8632                       Tasol olgeta stik em i laik planim em i save bruk
tasol.   
  8633                       Olsem na papa bilong tupela susa ya i belhat na
raunim em i go.   
  8634                         
  8635                       Tasol man ya i ranawe i go na em i lukim wanpela
lapun meri i kisim ston bilong wanpela hul long graun.   
  8636                       Taim lapun meri i kisim ston pinis man ya i go
daun long dispela hul.   
  8637                       Na i go olgeta.   
  8638           226     1978     Bipo bipo tru, tupela manmeri i bin stap
long wanpela ples.   
  8639                       Dispela taim tupela i no gat kaikai long dispela
ples tupela i stap long en.   
  8640                       Olsem na long wanpela de man i askim meri bilong
em olsem, `Inap mitupela katim wanpela saksak, o nogat?'   
  8641                         
  8642                       Meri i tok, `Gutpela.   
  8643                       Mitupela katim wanpela draipela saksak bilong
mitupela.   
  8644                       Nogut bihain mitupela painim hangre.'   
  8645                         
  8646                       Long dispela tupela i pasim tok pinis, na long
moning long narapela de, tupela i go wantaim bilong katim saksak pinis, na
tupela i rausim bun bilong saksak, na man bilong em i paitim saksak i stap
long akis tumbuna.   
  8647                         
  8648                       Long dispela hap, antap tru long maunten.   
  8649                       Tupela i no gat klos bilong waitman.   
  8650                       Tupela i putim ol bilas bilong tumbuna, olsem.   
  8651                       Man bilong em i putim raunpela skin kambang, na
tupela bol, hangamap nating, na long baksait em i hangamapim blakpela olpela
bilum.   
  8652                       Na long tupela han em i su[b]im tupela paspas, na
long nus em i su[b]im tupela tit bilong pik.   
  8653                       Tupela tit i krungut, na longpela tru.   
  8654                         
  8655                       Long dispela taim, em i bilas kranki nogut tru,
na em i paitim saksak i stap.   
  8656                       Na meri bilong em tu em i b[i]las nogut tru, em i
pasim purpur long baksait, na long fran.   
  8657                       Na em i su[b]im gras kumul long het bilong em, na
man tu em i mekim olsem.   
  8658                         
  8659                       Meri bilong em i redim pinis ol samting bilong
wasim saksak.   
  8660                       Em i planim sampela liklik diwai klostu long
wanpela raunwara.   
  8661                       Bihain em i pinisim wok pinis, nau em i go karim
pangal bilong saksak, na em i putim antap long stik diwai em i planim long en.
  
  8662                         
  8663                       San i kam antap klostu belo, em i go lukim man
bilong em long as bilong saksak.   
  8664                       Man bilong em i pulapim tupela limbum saksak
pinis, nau na meri bilong em i karim wanpela limbum saksak, na aninit long bek
bilong wasim saksak em i putim wanpela longpela limb[u]m.   
  8665                         
  8666                       Long tri klok samting man i lusim wok, na em i go
long haus, na em i pasim smok pinis na em i kisim banara, na spia, nau em i go
painim abus.   
  8667                       Meri bilong em i wasim saksak pinis na em i go
long haus, na em i brukim sa[m]pela paiawut i stap.   
  8668                       Long apinun tru olsem faiv klok samting man
bilong em i karim wanpela waitpela kapul i kam.   
  8669                         
  8670                       Tupela i katim kapul [pinis], na tupela mumuim
em.   
  8671                       Long dispela taim tupela i kukim saksak nating
long paia, na tupela kaikai wantaim kapul.   
  8672                       Long moning tru man i go painim pisin long bus.   
  8673                       Em i painim i go i go, nogat tru, em i no sutim
wanpela [pisin].   
  8674                       Nau em i kam bek long haus, tasol klostu long
arere long haus em i sutim wanpela pisin ol i kolim wel paul.   
  8675                       Em i karim dispela pisin i kam long haus.   
  8676                         
  8677                       Meri em i go bilong wasim wanpela limbum saksak i
stap.   
  8678                       Man ya i kukim pisin pinis, na em i kaikai
olgeta.   
  8679                       Em i no putim hap bilong meri, nogat tru.   
  8680                       Em i putim gras bilong pisin tasol.   
  8681                       Em yet i go paitim saksak i stap.   
  8682                       Meri bilong em i kam long haus, tasol em i lukim
gras pisin ya.   
  8683                       Man, man em i pulap i stap.   
  8684                       Nau em i tingting planti i stap.   
  8685                       Bihain em i kirap na sekim olgeta het pinis, nau
em i go bek long ples em i wasim saksak long en.   
  8686                         
  8687                       Long dispela taim tasol meri i kilim wanpela
retpela snek bilong graun.   
  8688                       Em i kukim dispela snek i stap, na wantu draipela
tais i karamapim em.   
  8689                       Em i trip namel long wara tasol, na em i dai
olgeta.   
  8690                         
  8691                       Long dispela taim man bilong em i ranawe i go
long bikbus.   
  8692                         
  8693                       Dispela tais tude em i stap yet.   
  8694                       Nem bilong dispela tais, long tokples mipela i
save kolim olsem Dawia Plomb.   
  8695                       Mining olsem dispela tais, `I bin kisim wanpela
meri pinis.'   
  8696                       Tude sampela waitpela waitman ol i save i go
lukim dispela tais.   
  8697                       Dispela tais i stap long hap bilong Imonda [Waris
Pipel, Wes Sepik Provins].   
  8698                       Nem bilong tupela man, na meri.   
  8699                       Nem bilong man, em Maiva.   
  8700                       Nem bilong meri, em Sawa.   
  8701           227     1978     Nem bilong dispela meri em Tuwai.   
  8702                       Tuwai i go long kisim paiawut bilong praim
saksak.   
  8703                       Na em i lukim wanpela snek i slip i stap.   
  8704                       Nem bilong snek em Pumakua.   
  8705                         
  8706                       Tuwai i karim snek em i pasim long lip kapiak na
putim long bilum bilong em.   
  8707                       Snek em i no dai.   
  8708                       Tuwai i gat bikpela sua long baksait bilong em.   
  8709                       Em nau, snek i lukim sua bilong Tuwai em i kirap
i go insait long sua bilong em.   
  8710                         
  8711                       Tuwai i go long haus, em i putim paiawut pinis,
em i tok long pikinini bilong em, `Ei, ei, pikinini, kam na lukim wanem
samting tru i stap long sua bilong mi.'   
  8712                       Pikinini bilong Tuwai i ran i go, em i lukim snek
i go insait pinis long sua bilong mama bilong em.   
  8713                       Mama i tok, `Kisim dispela snek na tromoi.'   
  8714                         
  8715                       Pikinini i laik holim snek, em i kalap pinis long
bel bilong Tuwai.   
  8716                       Snek i stap insait na i katim bel bilong Tuwai,
na em i kaikaim, na Tuwai i dai.   
  8717                       Ol pikinini bilong Tuwai i wokim hul na planim
em.   
  8718                       I stap wanpela mun nau na nambawan pikinini
bilong Tuwai i digim hul na em i lukim snek i stap yet long hul.   
  8719                       Na pikinini bilong em i kilim na karim i go long
haus bilong papa bilong em.   
  8720                       Na ol i kukim long sospen na ol i kaikai.   
  8721           228     1978     Long bipo tru.   
  8722                       Tupela pren hia sikau na rat i save stap gutpela
pren tru.   
  8723                       Tasol taim tupela i laik kaikai.   
  8724                       Tupela i save painim kaikai nambaut long bus na
kaikai.   
  8725                       Na taim tupela i pekpek, na pekpek bilong tupela
i save kamap blakpela tasol olgeta taim.   
  8726                         
  8727                       Tasol wanpela taim rat i lusim pren bilong em
sikau na em i go long wanpela ples na long dispela ples i gat kokonas i stap. 
 
  8728                       Na rat i hariap tasol ran i go antap long dispela
kokonas na katim wanpela tasol na em i karim i kamdaun long graun.   
  8729                       Na em i kisim i go haitim klostu long haus bilong
tupela.   
  8730                       Na olgeta taim em yet i save hait na kaikai
dispela kokonas i sta[p].   
  8731                       Na em i no soim long pren bilong em o em i no
givim hap kokonas long sikau.   
  8732                         
  8733                       Na olgeta taim em i save mekim olsem na em i no
givim hap liklik kokonas long tarangu sikau ya.   
  8734                       Na dispela taim yet, rat ya i pekpek na pekpek
bilong em i wait nogut tru.   
  8735                       Olsem na pren bilong em sikau i lukim na em i
tingting, `Pren bilong mi i kaikai wanem samting na em i pekpek olsem?'   
  8736                         
  8737                       Olsem na em i traim na kaikaim pekpek bilong rat.
  
  8738                       Man, taim sikau i kaikaim pekpek bilong rat em i
swit moa.   
  8739                       Olsem na em i pinisim olgeta.   
  8740                       Na bihain em i go lukim pren bilong em na em i
askim em olsem, `Pren bilong wanem mitupela i save pren gut tru na yu i no
toksave o yu i no givim mi hap?   
  8741                       Olsem na inap yu toksave long mi bai mi i ken i
go kisim sampela bilong mitupela.'   
  8742                       Tasol [rat] i no laik, long wanem sikau i no inap
i go antap long diwai.   
  8743                       Olsem na [rat] i traim sikau long i go antap long
diwai.   
  8744                       Taim em i trenim [skulim] em pinis na em i
toksave long em long wanem hap bai em i go kisim dispela kokonas.   
  8745                         
  8746                       Orait em i go, long taim olgeta manmeri i slip
pinis na em i go antap na em i no kisim wanpela tasol.   
  8747                       Em i kirap nogut tru olsem na em i katim planti
rop bilong kokonas na ol kokonas i pundaun long graun.   
  8748                       Olsem na papa bilong kokonas i kirap na kirapim
olgeta manmeri long ples orait ol i was long as bilong kokonas na wanpela man
i go antap.   
  8749                       Tasol sikau ya i kisim wanpela drai kokonas na
paitim nogut tru dispela man na em i pundaun.   
  8750                       Orait sikau ya i ran i kam daun.   
  8751                       Tasol ol man i was long em olsem na ol i
holimpasim em na pasim lek han bilong em.   
  8752                         
  8753                       Na tulait olgeta manmeri i go long gaden na
kamautim taro, yam, na banana bilong kilim dispela sikau bilong mekim bikpela
pati.   
  8754                       Orait, olgeta manmeri i kam bek long ples na
salim tok i go aut long olgeta ples bilong ol i kam singsing amamas i stap
tulait bai ol i kilim sikau.   
  8755                         
  8756                       Olsem na dispela tok i go kamap na rat em i harim
dispela tok tu olsem na em i wokim kangal bilong em yet na tu em i wokim
bilong pren bilong em sikau.   
  8757                       Na long nait ol man long ples ol i kisim wanpela
lapun man long was long dispela sikau.   
  8758                       Olsem na em i mekim bikpela paia na em i was long
sikau na i stap.   
  8759                       Long dispela taim yet olgeta manmeri long arapela
ples ol i kam bung na singsing, amamas na i stap wet long tulait.   
  8760                         
  8761                       Na rat i kisim olgeta kangal, kundu na bilas
bilong tupela na em i kam, kamap long dispela ples na olgeta manmeri ol i bung
na singsing i stap.   
  8762                       Olsem na em i go bungim lapun meri bilong dispela
man na em i askim em olsem, `Hei, yu save ol i bin putim sikau long wanem
haus?'   
  8763                         
  8764                       Na lapun meri i tok, `Ol i bin putim em long
dispela haus.'   
  8765                       Orait rat i go insait long dispela haus na lukim
dispela lapun man i was long em.   
  8766                       Man, rat i kirap paitim dispela lapun man na
tromoim em long paia.   
  8767                       Na em i kisim pren bilong em sikau na tupela i go
singsing.   
  8768                       Singsing i stap i no tulait yet.   
  8769                       Tupela i go pinis long ples bilong tupela.   
  8770                       Na tulait ol man ol i laik kilim sikau na ol i go
lukluk ya, lapun man i paia na i stap.   
  8771                       Olsem ol i belhat tru.   
  8772                         
  8773                       Tasol ol bai kisim we?   
  8774                       Tupela i go i stap amamas long ples bilong
tupela.   
  8775           229     1978     Long bipo tru planti manmeri i stap.   
  8776                       Ol dispela lain manmeri ol i stap aninit long
wanpela bikpela maunten.   
  8777                       Dispela maunten em Maun Piora i stap klostu long
Kainantu [Agarabi Pipel, Is Hailans Provins].   
  8778                         
  8779                       Man, dispela taim ol meri i no isi, amamas bilong
ol ya i narakain stret long dispela longpela mausgras.   
  8780                       Sampela smatpela smatpela meri ol i waswas gut
tru na komim mausgras bilong ol na mausgras i kamdaun long bros tu ya.   
  8781                         
  8782                       Olsem na long wanpela taim ol meri yet i bung i
stap long haus meri na kibung i stap.   
  8783                       Ol i pasim tok na long mekim singsing long haus
meri long neks nait.   
  8784                       Na long dispela nait olgeta strongpela,
strongpela meri, lapun na yangpela olgeta i bung na kolim singsing i stap long
haus meri.   
  8785                         
  8786                       Man long dispela nait ol i putim kain pilai olsem
holim, holim long susu, pulim pulim maus gras bilong narapela long ol yet.   
  8787                       Ol i singsing klostu long draipela paia na swet i
no isi na ol i kaikai, singsing na swet wantaim.   
  8788                       Ol i wok long singsing.   
  8789                       Long dispela nait yet na wanpela pani man tu i
stap na wok long harim ol switpela singsing long haus man.   
  8790                         
  8791                       Nau em i ting long i go na lukim ol.   
  8792                       Em i go na stap tasol long dua na paia i lait
tumas long em hia.   
  8793                       Ol meri ol i no isi long pulim mausgras.   
  8794                       Nau em i go na putim giaman maus gras na
karamapim skin bilong em gut tru wantaim purpur.   
  8795                       Nau baga ya i redi tru na i sanap long dua.   
  8796                         
  8797                       Na baga ya belhat wantaim na i go insait long
haus ol i stap long em na tupela meri i stap klostu long em.   
  8798                       Em i paitim na pulim mausgras na spit tru i go
ausait gen.   
  8799                       Nau baga ya wok long ran yet em i putim mausgras
long pes bilong em.   
  8800                         
  8801                       Taim em i putim mausgras baga ya i pundaun slip i
dai tru long dispela na ol meri tu ol i slip indai pinis tu na draipela indai
wantu tasol.   
  8802                       Long nait yet dispela mausgras wok long kamap
inap tru long olgeta wan wan man.   
  8803                       Olsem na long asua bilong dispela wanpela man nau
ol man i gat mausgras na ol meri i no gat.   
  8804           230     1978     Long bipo tru, tupela brata i stap long
wanpela maunten ol i kolim Bumui.   
  8805                       Oltaim tupela i save go long bus na painim abus
bilong tupela, na kaikai na i stap.   
  8806                       Papamama bilong tupela bipo yet masalai i kaikaim
pinis.   
  8807                         
  8808                       Long wanpela de bikpela brata i karim banara
bilong em na i go long bus.   
  8809                       Liklik brata i stap long ples na redim paiawut na
wara i stap.   
  8810                       Em i wetim brata bilong em.   
  8811                       Taim brata i kam bek em i bringim ol abus i kam
na tupela i kukim kaikai pinis na slip.   
  8812                         
  8813                       Long biknait tru, bikbrata i kirap na kukim
tupela mami long paia.   
  8814                       Taim mami i tan pinis, em i skrapim gut tru na em
i kisim na i go pinis long bus.   
  8815                       Na smolbrata i no save olsem bikbrata i bin i go
pinis.   
  8816                         
  8817                       Bikpela brata i go na was long wanpela as bilong
diwai fikus.   
  8818                       Dispela fikus i pulap long planti welpik i save
kaikai pikinini bilong em.   
  8819                         
  8820                       Boi ya i hait insait long rop bilong fikus na em
i was i stap.   
  8821                       Em i sindaun liklik na em i harim planti man,
meri [na] pikinini i ran i kam.   
  8822                       Taim boi i harim dispela em i hait gut tru insait
long rop bilong fikus na em i lukluk i stap.   
  8823                       Man, i no pilai.   
  8824                       Planti man, meri [na] pikinini, yangpela manmeri,
ol i kam na i go antap long fikus na ol i kaikai pikinini long fikus.   
  8825                         
  8826                       Taim ol i kam long as bilong fikus ol i rausim
malo na purpur na putim na i go as nating na kaikai pikinini bilong fikus.   
  8827                         
  8828                       Boi ya i lukluk na las tru tupela naispela
yangpela meri i kam lusim purpur na i go antap.   
  8829                       Wantu boi ya i kisim purpur bilong nambawan meri
na em i haitim.   
  8830                         
  8831                       Ol masalai i kaikai yet nau i tulait olgeta.   
  8832                       Klostu san i bruk.   
  8833                       Nau wan wan ol i kamdaun na ol i pasim ol purpur
na malo bilong ol, na ol i ranawe i go long haus bilong ol.   
  8834                       Bihain tru tupela yangpela meri i kamdaun.   
  8835                       Arapela meri i kisim purpur bilong em na em i go
pinis.   
  8836                       Na arapela meri em i laik kisim purpur bilong em
hia?   
  8837                       Nogat.   
  8838                       Purpur i lus pinis.   
  8839                       Tarangu em i lukautim i go i go na klostu belo
nau.   
  8840                         
  8841                       Nau boi ya i kirap na givim purpur long em.   
  8842                       Na meri ya i laik ranawe, tasol boi ya i kalap na
holim em strong na i kisim liklik naip na katim longpela kapa bilong han na
lek bilong meri ya.   
  8843                       Meri i laik traim strong long ranawe, tasol man
ya i holim em strong moa.   
  8844                       Orait, nau strong bilong meri i lus olgeta.   
  8845                       Na meri i tokim man olsem, `Yu strong tumas long
mi a?   
  8846                       Na doti bilong skin bilong mi i pas pinis long yu
ya.   
  8847                       Orait bai mi go wantaim yu long haus bilong yu na
bai mi maritim yu.'   
  8848                         
  8849                       Orait.   
  8850                       Na boi ya i kisim tupela mami na i givim wanpela
long meri.   
  8851                       Nau meri i smelim mami, na em i wok long trautim
ol pikinini bilong fikus i go i go inap bel bilong em i emti tru.   
  8852                       Na em i wok long kaikai mami.   
  8853                       Em i kaikai pinis, orait tupela i go long ples
bilong man.   
  8854                         
  8855                       Tupela i go kamap long haus nau na tupela i stap.
  
  8856                       Long apinun tru, liklik brata i kam bek long
gaden.   
  8857                       Em i kam klostu arere long haus, na em i harim
brata i toktok wantaim meri bilong em i stap.   
  8858                       Na em i tok, `Ei, olsem wanem?   
  8859                       Husat i toktok wantaim brata?   
  8860                       I no gat man long haus bilong mitupela hia.'   
  8861                         
  8862                       Na taim liklik brata i kam insait, em i lukim
bikbrata wantaim meri bilong em.   
  8863                       Man, smolbrata i amamas nogut tru na em i wok
long helpim brata bilong em.   
  8864                         
  8865                       Ol i wok long kukim kaikai pinis na klostu taim
bilong slip nau boi ya i askim bikbrata bilong em olsem, `Brata, yu bin kisim
meri olsem wanem?'   
  8866                       Na bikbrata i laik stori gut long em.   
  8867                       Tasol smolbrata i tok, `Brata, yu no ken stori
tumas long mi.   
  8868                       Olgeta we yu mekim em mi klia pinis.   
  8869                       Bai mi ken mekim ya.   
  8870                       Mi les long man i stori tumas long mi.'   
  8871                         
  8872                       Long moning tru, smolbrata ya i mekim wankain
olsem bikbrata i mekim.   
  8873                       Na wantaim em i go hait long rop bilong fikus na
i stap.   
  8874                       Em i lukluk i stap na ol masalai i go antap pinis
long diwai.   
  8875                       Las tru yangpela meri ya i kam i go antap.   
  8876                       Wantu boi i haitim purpur bilong meri hia.   
  8877                       Na taim olgeta masalai i kaikai pinis ol i
kamdaun na i go long haus bilong ol.   
  8878                       Taim meri ya i kamdaun em i no painim purpur
bilong em.   
  8879                         
  8880                       Nau meri i krai singaut.   
  8881                       Em i tok, `Bikpela susa bilong mi i lus long
dispela ples na nau mi laik lus tu nau.   
  8882                       Wankain pasin i kamap long susa as[d]e, hia na i
kamap long mi gen.'   
  8883                         
  8884                       Nau ol i hait nabaut klostu, na ol i wetim meri
ya.   
  8885                       Boi i no save, em i ting olgeta masalai i go
pinis.   
  8886                       Na em i kirap na givim purpur long meri.   
  8887                       Orait, nau meri ya i singaut strong na i kalap na
i tekeweim tupela ai bilong boi ya.   
  8888                       Na olgeta masalai i ran i kam na i rausim na
kamautim ol lek han bilong boi hia ol i karim i go long haus bilong ol na
kaikai.   
  8889                         
  8890                       Orait bikbrata i wet i go inap tudak pinis.   
  8891                       Na em i tok, `Ol masalai i kaikaim smolbrata
bilong mi pinis.   
  8892                       Mi laik stori gut long em, tasol em yet i sakim
mi na em i lus pinis.'   
  8893                         
  8894                       Man hia i askim meri bilong em olsem, `Meri, ol
lain bilong yu ol i save slip olsem wanem tru?'   
  8895                         
  8896                       Meri i tok, `Mipela i save slip long hul bilong
wel karuka ya.'   
  8897                         
  8898                       Nau man i askim, `Orait bai yumi kilim ol olsem
wanem tru?'   
  8899                         
  8900                       Na meri i tok, `Inap long yumi kukim dispela wel
karuka bai olgeta i dai.   
  8901                       I no gat arapela rot bai ol i ranawe ya.'   
  8902                         
  8903                       Nau boi ya i salim tok i go long ol lain kandere
bilong em na olgeta i kam bung.   
  8904                       Orait nau, ol i redim planti bombom tru.   
  8905                       Na long arapela de long belo stret, ol i go
banisim dispela wel karuka na ol i kukim.   
  8906                       I no gat wanpela masalai i ranawe.   
  8907                       Olgeta yet i dai long paia.   
  8908                         
  8909                       Dispela sit bilong paia i no pinis, em i stap yet
inap nau.   
  8910                       Sapos yu i go long dispela maunten bilong Ungu
bai yu lukim dispela sit bilong paia ya.   
  8911           231     1978     Wanpela meri nem bilong em Manu.   
  8912                       Manu i go long gaden long kisim yam na mami.   
  8913                       Wanpela sikau em i hait i stap insait long lip
bilong su[g]a.   
  8914                       Manu i go klostu long su[g]a, sikau i kirap
holimpasim meri na karim i go long haus bilong em.   
  8915                         
  8916                       Sikau i karim Manu i go, em i kisim kanda na
pasim gut haus bilong em.   
  8917                       Man bilong meri em i painim meri bilong em i go
na Juwe i askim em, `Yu painim wanem?'   
  8918                       Man bilong meri i tok, `Mi painim meri bilong
mi.'   
  8919                         
  8920                       Juwe i tok, `Mi lukim meri bilong yu, sikau i
karim i go long haus bilong em.'   
  8921                       Juwe i tokim man bilong meri, `Yu go long ples,
paitim garamut na olgeta man i mas bung na yupela i kam.   
  8922                       Mi bai katim rot i go kamap long haus bilong
sikau.'   
  8923                         
  8924                       Juwe i katim rot pinis, em i kam bek na wetim ol.
  
  8925                       Em nau, ol lain man bilong pait ol i go.   
  8926                       Juwe tu em i kisim tupela spia bilong em, na i go
pas long rot.   
  8927                       Sikau i lukim ol man i go kamap, man sikau em
samsam nambaut long pait.   
  8928                         
  8929                       Olgeta spia bilong sikau em i sutim stret ol man.
  
  8930                       Tasol lain bilong meri nogat tru, ol i no sutim
sikau liklik.   
  8931                       Sikau i abrusim gut spia.   
  8932                       Ol i pait yet, Juwe i ran i go na pulim meri long
haus bilong sikau na i go haitim meri long rot.   
  8933                       Pinis, Juwe i go kalap antap long diwai na was i
stap.   
  8934                       Sikau i laik kalap na Juwe i sutim em.   
  8935                         
  8936                       Na sikau i tok, `Maski long yupela [planim] mi
long hul.   
  8937                       Yupela mas kaikai mi.'   
  8938                       Em nau, sikau i dai na Juwe i ran i go long haus
bilong sikau na kisim olgeta samting long haus bilong em.   
  8939                       Pinis, Juwe i kukim haus bilong sikau.   
  8940                         
  8941                       Ol lain man i kisim dispela meri na karim sikau i
go long ples na kukim sikau na katim na kaikai.   
  8942           232     1978     Long bipo, bipo tru tupela manmeri i stap.   
  8943                       Na tupela i gat wanpela pikinini man.   
  8944                       Na dispela pikinini i kamap bikpela pinis na em
yet i save wokabaut.   
  8945                         
  8946                       Na papa bilong em i wok liklik banara na i givim
em bilong em i pilai pilai long en.   
  8947                       Orait wanpela de ol i go long nupela gaden yam
bilong ol, bilong klinim na stretim na sanapim stik bilong rop bilong yam i
bihainim stik i go antap.   
  8948                         
  8949                       Na tupela papamama i wok long klinim gaden i stap
na pikinini i go na sutim ol kru bilong yam long banara na ol kru bilong yam i
bruk na pundaun nambaut, orait em i lap bikmaus na amamas nogut tru.   
  8950                       Em i mekim olsem yet i stap na mama bilong em i
ting, `Em i pilai nabaut na em i lap i stap.'   
  8951                       Na em i go het yet long klinim gras long yam i
stap.   
  8952                         
  8953                       Papa bilong em i kirap na lukluk long pikinini
bilong em, man, man ol kru bilong yam i no isi long slip nabaut long graun.   
  8954                       Em i tokim meri bilong em, `Lukim pikinini bilong
yu, em i klinim gras na em i winim mitupela tru.'   
  8955                       (Em i tok bokis long meri.) Na meri i ting tru na
em i kirap lukluk ya no, kru bilong yam i bagarap pinis na slip nambaut long
graun.   
  8956                         
  8957                       Pikinini i ting, `Tupela i no lukim mi.'   
  8958                       Na em i go het yet long sutim kru bilong yam na
bikmaus na lap na amamas nogut tru i stap.   
  8959                       Mama bilong em i kirap na bikmaus tru long em na
i paitim em nogut tru, em i tanim gen krosim man bilong em i spik, `Yu tasol,
asua bilong yu tasol, yu yet wokim banara na givim em orait em i bagarapim kru
bilong yam.   
  8960                       Na yutupela i no inap kaikai.   
  8961                       Bai mi no ken kukim kaikai bilong yutupela.   
  8962                       Painim bilong yutupela long gaden bilong yupela
yet na kukim orait kaikai.'   
  8963                       Em i krosim tupela pinis em i go long haus na em
i kukim kaikai bilong em yet pinis na em i kaikai.   
  8964                         
  8965                       Orait papa i singautim pikinini bilong em na i
tokim em, `Mama i krosim mitupela ya olsem na mipela i no ken i go long haus,
bai mipela mas i go long wanpela hap i no gat man i stap long en.'   
  8966                         
  8967                       Orait pikinini i harim tok bilong papa bilong em
na tupela i stat wokabaut i go long bikbus tru.   
  8968                         
  8969                       Mama i wet i go apinun tru, em i lukim tupela i
no kam kwik long haus.   
  8970                       Em i go long gaden yam gen na i singautim tupela.
  
  8971                       Tasol tupela i no stap.   
  8972                       Mama i singaut strong tru na kolim nem bilong
tupela, tasol tupela i go longwe yet.   
  8973                       Em i lukluk long mak bilong lek bilong tupela i
go long bus na em i bihainim tupela i go, em i go yet na i tudak pinis, em i
singaut long tupela tasol tupela i no bekim maus bilong em.   
  8974                       Tupela i harim pinis tasol tupela i no bekim.   
  8975                         
  8976                       Tupela i harim em i kam klostu liklik na papa i
tokim pikinini, `Mama bilong yu i kam klostu nau olsem na yu tanim na kamap
diwai, na mi yet mi tanim kamap snek na i go long hul bilong ston.'   
  8977                       Tupela i toktok i stap na mama i kam klostu tru,
orait pikinini i tanim kamap diwai na i stap na papa i kamap snek na i ranawe
i go long hul bilong ston.   
  8978                         
  8979                       Orait, mama i kam painim tupela nogat, nau em i
stat long krai long tupela.   
  8980                       Em i no inap painim tupela moa.   
  8981                       Nogat.   
  8982                       Olsem na em i slip long aninit long dispela diwai
inap tulait em i go long ples bilong em.   
  8983           233     1978     Bipo, bipo tru wanpela man i stap long ples
ol i kolim Maipani [Dibiri Ailan].   
  8984                       Dispela ples em i stap klostu long Westen Provins
long Daru [Wabuda Pipel].   
  8985                       Nem bilong dispela man em Gouboro.   
  8986                       Gouboro em i man bilong sutim welpik long bikbus
long nait.   
  8987                         
  8988                       Na wanpela taim em i go long bus na katim wanpela
saksak bilong sutim pik long dispela hap.   
  8989                       Taim Gouboro i katim dispela saksak pinis long
bus na em i lusim na em i kam bek long ples.   
  8990                       Gouboro i stap long ples inap long wanpela mun.   
  8991                       Bilong wetim saksak i ken sting pastaim na pik i
ken stat long kaikai dispela saksak.   
  8992                         
  8993                       Taim wanpela mun i go pinis na em i go lukim
dispela saksak pastaim em i laik save ol pik i stat pinis long kaikai o nogat.
  
  8994                       Tasol ol pik i bin stat pinis long kaikai dispela
saksak.   
  8995                       Na long wanpela nait em i redim banara bilong em
na spia na supsup na em i go was long pik long dispela hap.   
  8996                       Em i go long bus long biknait tru na em i go
kamap klostu long saksak na em i harim pik i kaikaim dispela i stap.   
  8997                         
  8998                       Na Gouboro i kirap na em i sutim dispela pik na
em i sutim dispela pik pinis na pik i dai.   
  8999                       Gouboro i lusim pik na em i kam bek long haus.   
  9000                         
  9001                       Tasol em i no kamap yet long haus na namel long
rot long bus yet em i lukim wanpela welman.   
  9002                       Dispela welman em i gat banara na supsup na spia
bilong em tu.   
  9003                       Long dispela nait i gat gutpela mun lait na
wanpela samting i no pasim lait bilong mun.   
  9004                         
  9005                       Taim Gouboro i lukim dispela masalai man em i
save pinis, `Em masalai tasol.'   
  9006                       Olsem na em i kalap i go kwiktaim tru long ples
tudak.   
  9007                       Na masalai man tu taim em i lukim Gouboro.   
  9008                       Em i save pinis olsem na em i kalap i go long
ples tudak.   
  9009                         
  9010                       Nau tupela man i was i stap.   
  9011                       Gouboro em i was long narapela hap.   
  9012                       Na masalai em i was long narapela hap.   
  9013                       Namel long dispela tupela man em mun lait tasol. 
 
  9014                       Ples tupela i sanap long en em i ples tudak.   
  9015                       Tupela i wok long wet wet i stap long ples tudak.
  
  9016                       Husat man tru bai lusim ples tudak na i kam
ausait long ples klia.   
  9017                         
  9018                       Tasol tupela man i wok long mekim olsem tasol i
go, i go na planti aua i go pinis.   
  9019                       Olsem na welman o masalai i ting olsem man ya em
i ranawe i go pinis long narapela rot olsem na masalai i lusim ples tudak na i
kam ausait long ples klia.   
  9020                         
  9021                       Taim Gouboro i lukim masalai i lusim ples tudak
na i kam ausait long ples klia.   
  9022                       Em nau man ya i tok nau Gouboro i taitim banara
bilong em strong tru na em i sutim dispela masalai man.   
  9023                       Taim man ya i sutim pinis na masalai i kisim
nogut olgeta.   
  9024                       Olsem na em i tromoim olgeta samting bilong em,
ol spia, supsup, na banara.   
  9025                       Em i pilim klostu em i laik indai nau.   
  9026                       Olsem na man i go long ples em i save stap long
en.   
  9027                       Em i save stap long bikpela diwai tru.   
  9028                         
  9029                       Masalai i kamap pinis long dispela diwai na em i
goap long dispela diwai em i go insait na em i dai pinis.   
  9030                       Na man ya Gouboro i sutim dispela man na Gouboro
i no lusim em, em i wok long bihainim em i go inap long dispela bikpela diwai.
  
  9031                       Em i kamap pinis, na em i harim krai bilong
tupela meri bilong dispela masalai man.   
  9032                         
  9033                       Bihain em i lusim dispela ples na em i go bek
long ples bilong em.   
  9034                       Na em i sindaun liklik tasol long haus na tulait
i bruk na long moning em i tokim ol manmeri olsem em i sutim pik pinis.   
  9035                       Bai ol i go kisim.   
  9036                       Na tu em i stori long ol manmeri olsem wanem em i
bin sutim dispela masalai man.   
  9037                         
  9038                       Bipo planti dispela kain masalai tru i stap long
bus bilong mipela long hap bilong Westen Provins.   
  9039                       Nau nogat wan wan tasol i stap.   
  9040                       Sapos dispela i lukim yu long bus.   
  9041                       Sori em bai kilim yu na kaikaim yu.   
  9042                       Mipela i save pret nogut tru long dispela kain
masalai.   
  9043                       Dispela masalai long bus long maus bilong Fly
Riva na Bamu riva i gat wan wan i stap.   
  9044                       Sampela taim mipela i save lukim na mipela i save
ranawe hariap.   
  9045           234     1978     Long wanpela taim sampela manmeri ol i go
wasim saksak i stap na wanpela kaskas na rabis dok tru i kamap i kam na
wokabaut antap long saksak bilong ol.   
  9046                       Na taim ol manmeri i lukim olsem na ol i kisim
dispela dok na tromoim i go insait long as bilong nil saksak.   
  9047                       Na tupela marit em lapun meri wantaim man bilong
em.   
  9048                       Tupela i tok gutpela dok long kilim mumut na
tupela i kisim dispela dok ya na tupela i kamautim ol nil bilong saksak long
bodi bilong dok na tupela i kisim i go long haus bilong tupela.   
  9049                         
  9050                       Long nait tupela i kukim kaikai na tupela i givim
long dispela dok long kaikai.   
  9051                       Taim dok ya i kaikai.   
  9052                       Em i bin luksave pinis long plet em i bin kaikai.
  
  9053                       Dispela plet ya em i bilong pik.   
  9054                       Orait long moning dok ya i kirap na i go long bus
na rausim dispela rabis skin na kamap olsem wanpela naispela man na i kam bek
long haus.   
  9055                       Na taim em i kamap long haus na lapun meri ya i
kalap nogut tru.   
  9056                       Na em i kukim ol kaikai na em i kisim plet em i
save givim long ol pren.   
  9057                       Na man ya i lukim pinis.   
  9058                         
  9059                       Orait em i askim, `Plet bilong husat?'   
  9060                       Na meri ya i tok, `Em bilong yu long kaikai.'   
  9061                       Na em i tok, `Asde mi kaikai long en i stap.'   
  9062                       Na meri ya i tok, `Em plet bilong wanpela kaskas
dok i bin kaikai long en na em i go pinis.'   
  9063                       Na man ya i tok, `Nogat.   
  9064                       Em plet bilong mi tasol.'   
  9065                       Taim em i tok olsem na lapun man i tokim meri
bilong em olsem em dispela dok tasol i senisim skin bilong em.   
  9066                         
  9067                       Orait taim ol i kaikai pinis na dispela man i go
ausait na lukim kokonas na em i tokim tupela.   
  9068                       Wanpela longpela diwai kokonas na em i tokim
tupela long i go wokim haus antap long [k]ru bilong kokonas.   
  9069                       Orait tupela i go wokim haus antap long kokonas
pinis na tupela i redim olgeta samting bilong tupela na tupela i laik i go
antap na man i mekim sampela toktok na lapun man i harim pinis na tupela i go
antap long kokonas.   
  9070                         
  9071                       Taim tupela i sindaun antap long kokonas na man i
tokim tupela, `Taim yutupela i harim maus bilong mi em samting i laik kamap
nau.'   
  9072                       Orait taim em i go daun long hul bilong graun
tupela i lukim draipela haiwara i kamap na ol manmeri i dai nabaut na tu
sampela i traim long i go antap long [d]iwai tasol ol i dai nabaut.   
  9073                       Na dispela wara i traim long kam antap long het
bilong kokonas tasol i no inap.   
  9074                         
  9075                       Orait man i kisim wanpela liklik pikinini kokonas
na em i mekim olgeta toktok em dispela man i bin tokim em bipo.   
  9076                       Taim em i mekim olgeta toktok pinis, orait em i
winim long dispela kokonas na tromoim i go daun long graun.   
  9077                       Tasol kokonas ya i bin paitim long bikpela wara
tru.   
  9078                       Orait tupela i wet i stap na wara i drai i go
daun liklik.   
  9079                       Na man i kisim narapela kokonas na tromoi i go
daun gen.   
  9080                       Dispela taim em i pundaun long graun na i kalap i
go longwe liklik.   
  9081                         
  9082                       Na tupela i kisim olgeta samting bilong tupela na
tupela i go daun long graun.   
  9083                       Na tupela i lukim olgeta manmeri i dai nabaut.   
  9084                       Na tupela i raun long olgeta haus i bin paia
[bagarap] pinis na tupela i kisim olgeta ring bilong ol manmeri i bin i dai
pinis.   
  9085                         
  9086                       Bihain em i mekim wanpela haus na putim ol ring
long dispela haus.   
  9087                       Long narapela de em i go katim kwila bilong sapim
pes bilong manmeri.   
  9088                       Taim em i katim na kwila i pundaun na hap i bruk
na em i tromoi i go long liklik raunwara em i bin stap arere long kwila.   
  9089                       Em i kam bek long ples na i slip.   
  9090                       Long moning em i go long sapim pes bilong
manmeri.   
  9091                         
  9092                       Taim em i kamap long ples we em i bin katim kwila
na em i lukim wanpela liklik pikinini meri i sindaun antap long as bilong
kwila i stap.   
  9093                       Na man ya i askim em, `Yu kam we?'   
  9094                       Na pikinini meri i tokim em olgeta samting i bin
kamap long em.   
  9095                       Nau man ya i save na i kisim em i go long ples.   
  9096                       Na em i putim em i stap wantaim mama bilong em
long ples.   
  9097                         
  9098                       Orait man i go bek na sapim manmeri na em i
tromoi i go daun long dispela raunwara.   
  9099                       Em i wokim na em i putim ol manmeri ol i kamap
meri.   
  9100                       Em i putim man i kamap man.   
  9101                       Orait man ya i laik wokim wanpela haus tambaran. 
 
  9102                       Long nait tasol ol manmeri em dispela man yet i
bin wokim ol i save kam na wokim haus long nait.   
  9103                       Taim haus tambaran i pinis orait em i putim de
bilong singsing.   
  9104                         
  9105                       Pes taim ol yet ol i singsing.   
  9106                       Man ya wantaim meri bilong em na dispela pikinini
meri ya.   
  9107                       Taim ol i singsing namba tu taim ol i harim ol
dispela manmeri i singaut long bus.   
  9108                       Na ol i kam singsing wantaim ol.   
  9109                       Orait long moning dispela man i kisim ol na
poromanim wanpela man wantaim meri na meri wantaim man.   
  9110                       Em i mekim olsem tasol long olgeta manmeri na ol
i marit na ol i stap long dispela ples.   
  9111           235     1978     Wanpela taim wanpela man nem bilong em Kome
na meri bilong em Duma.   
  9112                       Wanpela nait Kome i tokim Duma long i go painim
sampela kaikai bilong Kome long bai em i karim i go long bus wantaim em.   
  9113                       Orait long moning Duma i go painim kaikai bilong
em.   
  9114                       Na taim kaikai i redi em i karim i kam long Kome.
  
  9115                         
  9116                       Long bikmoning tru Kome i kirap i kisim spia na
banara na bilum kaikai bilong em na i laik go long bus.   
  9117                       Duma i lukim em sanap na i askim Kome, `Yu laik
go we?'   
  9118                       Na meri ya i tok em i laik go wantaim man bilong
em long karim bilum kaikai bilong em.   
  9119                       Orait tupela i go i go kamap long bikbus na Kome
i lusim ol banana bilong em na i katim sampela liklik diwai long wokim haus.   
  9120                         
  9121                       Taim em i pinis long wokim haus em i kisim
sampela kaikai na i kaikai.   
  9122                       Taim em i pinisim kaikai em i kisim banara na i
tokim meri bilong em long i stap long haus.   
  9123                       Tasol Duma i strong moa long go wantaim Kome.   
  9124                       Long nait tu meri i bihainim man i go long bus.   
  9125                       Ol i go kamap long wanpela bikpela diwai i drai
pinis na Kome i lukim haus bilong wanpela [kapul] na i tokim Duma long wetim
em i stap.   
  9126                         
  9127                       Tasol Duma i tok em i no save lukim olsem wanem
kapul i save slip na wokim haus bilong em.   
  9128                       Na Kome i tok orait long Duma bai i go wantaim.   
  9129                       Olsem na Kome i karim Duma tu i go antap long
diwai.   
  9130                       Ol i wok long go antap yet na dispela kapul i
senisim em yet i go kamap olsem wanpela draipela pisin.   
  9131                         
  9132                       Na em i flai i kam daun na i pulim Duma long
namel bilong em na karim em i go pinis long bikbus.   
  9133                       Na Kome i krai nogut tru na i go bek na tokim ol
manmeri long ples.   
  9134                       Olsem na ol meri i pret na ol i no save i go long
bus long painim ol pik o kapul long bikbus.   
  9135           236     1978     Bipo tru wanpela man i stap.   
  9136                       Nem bilong em Repes.   
  9137                       Em i stap long Embi [Pembi Viles, Mendi Pipel,
Saut Hailans Provins].   
  9138                       Dispela man em i no save pekpek na pispis em i
pas pinis.   
  9139                         
  9140                       Taim em i kaikai, bel bilong em i solap nogut
tru.   
  9141                       Dispela taim em i raun i go long wanpela diwai na
em i save i go antap long han bilong em na i sindaun long han bilong diwai na
kalap i go daun, na em i save trau[t] na slekim bel bilong em.   
  9142                       Olgeta taim em i kaikai pinis em i save i go long
dispela diwai na kalap.   
  9143                         
  9144                       Oltaim em i mekim olsem na slekim bel bilong em. 
 
  9145                       Dispela diwai olsem haus toilet bilong em.   
  9146                       Em i save i go kalap long dispela na trautim
kaikai long slekim bel bilong em.   
  9147                       Wok bilong em i no olsem yumi i save sanap na
wok.   
  9148                       Nogat.   
  9149                       Em i save sindaun na wok.   
  9150                       Ripes [Repes] i laik katim gras o pitpit samting
em i save su[b]im lek aninit long gras o pitpit.   
  9151                       Em i katim lek wantaim gras o pitpit na em i pen
nogut tru na i singaut olsem, `Amooe!'   
  9152                       Dispela tok i min `Mi yet mi sori!'   
  9153                       Planti taim em save katim lek bilong em yet na
sua i pulap long lek bilong em.   
  9154                         
  9155                       Paiawut em i save yusim ol bikpela bikpela abus
olsem muruk, na moran.   
  9156                       Em i save yusim olsem paiawut.   
  9157                       Banana em i save kaikai mau long en tasol.   
  9158                       Sampela kaikai bilong kukim long paia em i save
kaikai i no tan.   
  9159                       Haus bilong em, em i save wokim long ston akis na
sol bilong tumbuna.   
  9160                         
  9161                       Wanpela de kandere bilong em i go lukim em.   
  9162                       Nem bilong en Muripumb.   
  9163                       Muribumb [Muripumb] em i go long wanpela maunten
na em i harim singaut bilong kandere bilong em long gaden.   
  9164                       Na em i go isi isi na kamap long haus bilong
kandere.   
  9165                       Na em i lukim insait long haus kuk bilong
Rep[r]es.   
  9166                       Man, man em i lukim muruk na moran na ol narapela
bikpela bikpela abus i stap long paia.   
  9167                       Na em i tingting planti.   
  9168                         
  9169                       Em i ting, `Em wanem kain man?'   
  9170                       Olsem na em i rausim olgeta abus long paia na em
i kukim ston na mumuim olgeta abus long ston.   
  9171                       Pinis em i rausim haus bilong kandere bilong em
na em i wokim nupela haus bilong Repes.   
  9172                         
  9173                       Pinis, Muripumb i painim haus toilet bilong
Repes.   
  9174                       Na em i bihainim wanpela liklik rot na i go kamap
long wanpela diwai na em i lukim dispela diwai na em i tingtin[g], `Em i haus
toilet bilong kandere bilong mi.'   
  9175                       Em i pilim olsem na em i katim wanpela diwai komb
na em i sapim gut na sanapim wanpela bikpela long as bilong Repes.   
  9176                       Narapela liklik em i sanapim long fran bilong
Repres [Repes].   
  9177                         
  9178                       Olgeta samting em i redim pinis na em i go long
gaden bilong kandere bilong em.   
  9179                       Muripumb i go isi isi long gaden na em i hait i
stap long wanpela as bilong diwai na em i lukluk i stap.   
  9180                       Repres ya i su[b]im lek i go insait aninit long
gras na pitpit na em i katim lek bilong em na em i singaut, ` Amooe!'   
  9181                       (Mi yet mi sori!)   
  9182                         
  9183                       Murpumb [Muripumb] i tok, `Eie yu mekim wanem?'   
  9184                       Repes i sem liklik na i tok, `Halo kandere', em i
tok olsem.   
  9185                       Na Muripumb i tok, `Yu givim mi naip bilong yu
pastaim', na em i givim.   
  9186                       Na em i tok, `Repes, yu lukim mi a?'   
  9187                       Na Muripumb i sanap na em i su[b]im wanpela diwai
aninit long gras na katim gras na em i tok, `Yu lukim a?   
  9188                       Nau yu mas wok olsem mi wok long en.'   
  9189                         
  9190                       Repres i tok, `Yes kandere mi save pinis.'   
  9191                       Na wok i pinis, kandere Muripumb i tokim Repres
olsem em i mumuim sampela kaikai long haus na tupela i go rausim mumu na
kaikai.   
  9192                       Muripumb i tok olsem na tupela i go rausim
kaikai.   
  9193                       Tupela i go rausim mumu na Repres i tok, `Olaman,
yu kukim wanem?   
  9194                       Yu kukim ol paiawut bilong mi, a?'   
  9195                         
  9196                       Na Muripumb i tok, `Yu traim na kaikai hap mit.' 
 
  9197                       Em i tokim em olsem na em i kisim hap mit na em i
kaikai.   
  9198                       `Man, man em paiawut bilong mi tasol em i swit
nogut tru,' Repes i tok.   
  9199                       Tupela i kaikai i go, i go na Repres i tok, `Mi
inap.'   
  9200                       Muripumb i tok, `Nogat, mitupela mas pinisim
dispela kaikai mi mumuim long en.'   
  9201                         
  9202                       Tupela i pinisim na bel bilong tupela i tait na
Repes ya i kirap i go long diwai bilong em.   
  9203                       Bilong slekim bel bilong em.   
  9204                       Em i sindaun antap long han bilong diwai na kalap
i go daun na tupela diwai ya i sutim em long as bilong em stret.   
  9205                       Em i singaut na i tok, `Eyiye!'   
  9206                       Dispela hap tok i min olsem, `Mi kisim bikpela
bagarap!'   
  9207                         
  9208                       Muripumb i tok, `Amnei i ya i komb pu komb.'   
  9209                       Dispela i min olsem `Kandere mi opim pekpek na
pispis bilong yu.'   
  9210                       Olsem na sapos Muripumb i no opim pekpek na
pispis bilong Repres.   
  9211                       Mipela ol manmeri bilong Saten Hailans.   
  9212                       Mipela no gat as bilong pekpek na pispis.   
  9213                       Dispela man em i opim as bilong olgeta manmeri.   
  9214                         
  9215                       Dispela tupela man i go insait long wanpela hul
bilong ston.   
  9216                       Na olgeta manmeri bilong Saten Hailans ol i save
onaim dispela tupela man long hul bilong ston ol i save tok tupela, `Opim
pekpek na pispis bilong mipela.'   
  9217                         
  9218                       Ol i save kisim pik i go long dispela hul bilong
ston.   
  9219                       Nau tu ol i save onaim dispela tupela man long
hul bilong ston.   
  9220           237     1978     Bipo tru ol man i stap long Mnamgimgi.   
  9221                       Na ol i save wokim gaden [nabaut] na wanpela em
save i stap long Kogrikargo.   
  9222                       Na em i tanim olsem pik na em save kam na kaikaim
ol kaikai bilong ol.   
  9223                       Na ol i save bihainim lek bilong pik i go na ol i
save kam bek.   
  9224                         
  9225                       Oltaim olsem tasol.   
  9226                       I go, i go na wanpela taim nau, ol i salim tok
[nabaut] ol man i stap klostu long ol.   
  9227                       Ol i kam bung nau ol i bihainim gen lek bilong
pik.   
  9228                       Ol i bihainim i go, i go ol i lukim em i waswas
long graun na em i tanim olsem palai i go insait long hul bilong diwai.   
  9229                       Na ol i go painim na ol i lukim hap graun long
hul bilong diwai.   
  9230                       Na ol i brukim diwai na ol i lukim draipela palai
i stap.   
  9231                         
  9232                       Na ol i holim em nupela na pasim em.   
  9233                       Ol i pasim pinis na karim em i kam.   
  9234                       Ol i karim i kam putim na slip.   
  9235                       Long tulait ol i go painim kaikai.   
  9236                       Taim ol i laik i go, ol i lusim tupela liklik
manki na wanpela lapun meri ol i was long palai i stap.   
  9237                       Taim ol i was i stap yet palai ya em i tanim
olsem man gen.   
  9238                       Na em i tokim tupela long lusim rop ol i pasim em
long en.   
  9239                         
  9240                       Nau tupela manki i lusim ol rop.   
  9241                       Taim tupela manki i lusim rop pinis.   
  9242                       Em i kirap na askim tupela olsem, `I gat kundu na
pen?'   
  9243                       Tupela i tok, `Yes.'   
  9244                       Na em i tokim tupela long kisim i kam.   
  9245                       Ol i kisim i kam.   
  9246                       Na em i askim ol gen long gras o skin kapul na
gras kumul.   
  9247                       Na tupela i kisim i kam givim em.   
  9248                       Ol i givim em pinis, na em i bilas na singsing.   
  9249                       Em i singsing olsem, `Ihmgumgu manamgumgu,
managat, managimura.'   
  9250                         
  9251                       Na ol man i stap long gaden ol i harim kundu na i
tok, `Em tupela manki, ol i laik kaikai abus na tupela singsing.'   
  9252                       Nau ol i kam long ples.   
  9253                       Taim ol i kam yet em i tokim tupela manki na
lapun meri olsem, `Ol i kam kilim mi na kukim yet.   
  9254                       Yupela i no ken stap klostu na kaikaim mi.   
  9255                       Yupela mas stap longwe na lukluk bai kain kain
kala i kamap long sospen.   
  9256                       I go i go las bai pikinini bilong diwai wantaim
stik bilong sapim saksak i kamap.   
  9257                       Bihain bai garamut i kamap taim garamut i kamap
yupela mas go sanap taim garamut i kamap yupela mas go sanap long as bilong
kokonas na holim mi long tel bilong garamut.'   
  9258                       Em i toktok pinis na em i tanim olsem gen long
palai na em i tok, `Yutupela pasim mi gen.'   
  9259                       Nau tupela i pasim em.   
  9260                       Ol i pasim em na i stap yet ol man bilong kisim
kaikai i kamap.   
  9261                         
  9262                       Ol i kamap na tupela manki i stori long papamama
olsem, `Papamama yupela i ting em abus.   
  9263                       Nogat ya.   
  9264                       Em i man.'   
  9265                       Na tupela i stori long olgeta samting palai man
ya i mekim long en.   
  9266                       Nau papamama i kirap na tok, `Aa, sem bilong
yutupela.   
  9267                       Em i no man em abus.   
  9268                       Yutupela laik kaikai abus na amamas na tok
olsem.'   
  9269                       Ol sakim tok bilong tupela pinis na ol i kilim
palai na katim ol.   
  9270                       Katim pinis ol i tilim long olgeta haus na kuk.   
  9271                         
  9272                       Ol i kuk yet 3-pela ya i lukluk na kain kain kala
i kamap i go, i go inap ol i lukim pikinini diwai na stik bilong sapim saksak.
  
  9273                       Las tru garamut i kamap na ran i go long ol
3-pela.   
  9274                       Nau ol i holim tel bilong garamut.   
  9275                       Nau garamut i apim ol tripela na putim ol long
kil.   
  9276                       Nau garamut i pinisim ples wantaim ol man long
ples Mnamgimgi.   
  9277                         
  9278                       Olsem na nau em tais saksak bilong mipela em i
stap 5 mail longwe long ples bilong mi.   
  9279                       Tenkyu.   
  9280           238     1978     Bipo, bipo tru pik i save kaikai gaden.   
  9281                       Long wanpela taim papa i tokim pikinini bilong
em, `Tumora apinun bai mitupela i go na was long pik long gaden.'   
  9282                       Orait long apinun samting olsem hapas sikis,
tupela i wokimabaut [wokabaut] i go.   
  9283                         
  9284                       Tupela i wokabaut i go klostu long gaden na papa
i tokim pikinini, `Sapos taim pik i kam yu mas sanap hait.   
  9285                       Bai mi traim long sutim pik.'   
  9286                       Orait taim papa i toktok long pikinini pinis,
tupela i wokabaut i go insait long gaden.   
  9287                       Tupela i sanap liklik taim tasol na tupela i
harim pik i wok long mekim nais long bus i kam na kwiktaim papa i kisim
pikinini na haitim em long as bilong banana.   
  9288                       Na karamapim em long lip bilong banana.   
  9289                         
  9290                       Na em i sanap was long pik i stap.   
  9291                       Taim pik i kamap long ples klia na wantu em i go
tokim pikinini bilong em olsem, `Pikinini, yu sanap na lukluk long mi taim mi
sutim pik.   
  9292                       Sapos mi sutim pik na pik i kam kilim mi em i
orait.   
  9293                       Yu ken go bek na tokim mama.'   
  9294                         
  9295                       Orait taim em i lusim pikinini i stap em i kisim
hap mambu spia wantaim banara na em i taitim strong hap mambu spia i sut stret
long pik.   
  9296                       Man, pik i tanim tasol na brukim spia na ran i go
stret long man ya na kaikaim em na man i dai.   
  9297                       Pik i go bek gen long ples em i save i stap long
en.   
  9298                       Taim pikinini i lukim olsem em i tanim olsem
liklik pisin na i flai i go bihainim pik.   
  9299                       Em i flai i go, i go na dispela pik i save stap
insait long hul bilong diwai.   
  9300                         
  9301                       Taim pik i go insait long hul bilong diwai,
liklik pisin i go hangamap long maus bilong hul bilong diwai pik i save go
insait long en.   
  9302                       Taim liklik pisin i go hangamap em i tanim olsem
man gen na em i go long ples.   
  9303                       Em i wokabaut i go, i go klostu long ples em i
stat long krai i go na tokim mama bilong em na tupela wantaim i krai.   
  9304                         
  9305                       Long moningtaim ol manmeri i kam bung krai sori
long em pinis olgeta manmeri ol i kisim spia, tamiok ston, paia, banara, na ol
i go long dispela hap ples pik i stap long en.   
  9306                       Taim ol i go kamap dispela pikinini pastaim i
lukim ples pik i stap long en na em i tokim ol na stat long katim dispela
diwai pik i stap long en.   
  9307                         
  9308                       Ol i katim inap diwai i bruk na ol i katim i go
liklik liklik hap tru.   
  9309                       Bihain ol i brukim na taim wanpela man i brukim
olgeta arapela ol i sanap was.   
  9310                       Ol i brukim i go i go na pik i kamap taim pik i
kamap ol i [hamaim] em long tamiok.   
  9311                       Bihain ol i mekim bikpela paia na ol i kukim.   
  9312                       Ol i kukim pinis ol i go bek gen long ples.   
  9313           239     1978     Long wanpela ples ol i kolim Dunuabanma na i
gat planti man long dispela ples [Kalam Pipel?, Madang Provins].   
  9314                       Na long wanpela taim i gat gutpela mun tu i kamap
olsem na tupela man i laik i go long bus.   
  9315                       Nem bilong tupela em Kuruba na Gile.   
  9316                       Long moningtaim tru Kuruba na Gile, tupela i
kirap na wokabaut i go i go long wanpela hap bus tru, man i no save i go long
en.   
  9317                         
  9318                       Tupela i go kamap na Kuruba i tokim Gile, `Yu
mekim paia na redi i stap mi traim i go long bus liklik na painim sampela
abus.'   
  9319                       Kuruba i tok olsem na i go long bus na Gile i
stap na redi long haus bilong tupela bai slip na Kuruba i go long bus na
painim wanpela pik.   
  9320                       Pik i dai i stap na em i kisim i kam tasol.   
  9321                         
  9322                       Gile i ting olsem Kuruba i kilim na kisim i kam
na nogat.   
  9323                       Wanpela bikpela snek i bin kilim na em lusim i go
long wasim maus bilong em na laik kaikaim na em i go.   
  9324                       Em i wasim na redi long sampela mauswara na laik
kaikai na em i kam bek lukim pik na pik i no i stap.   
  9325                       Na em i kirap nogut na em i painim i no gat na em
i bihainim i kam.   
  9326                         
  9327                       Kuruba i karim pik i kam.   
  9328                       Tasol Gile i lukim olsem pik ya snek i kilim na
Kuruba i no kilim.   
  9329                       Gile i no toktok na lukim tasol na tupela i kukim
pik na kaikai pinis.   
  9330                       Tupela slip long nait.   
  9331                       Tasol Gile i ting olsem snek bai mas bihainim pik
i kam yet.   
  9332                       Em i ting olsem na em i kukim tripela raunpela
ston na wanpela sospen hatwara na em i redi i stap long kilim snek.   
  9333                       Na tupela i slip na Gile i no slip long wanem em
i pret long snek na i tingting i stap.   
  9334                       Na bikpela nois i kamap long bus long ples Kuruba
i karim pik i kam long en.   
  9335                         
  9336                       Nau Gile i kirap nogut na kirapim Kuruba tasol
Kuruba i no harim liklik na Gile i tingting i stap.   
  9337                       Na man, bikpela snek i kam long dua na olgeta
samting i bagarap tru na i kam.   
  9338                       Snek i kam, i kam klostu nau i putim het bilong
em i go insait long haus.   
  9339                       Tupela Kuruba na Gile i slip long en.   
  9340                         
  9341                       Snek i opim maus bilong em na isi isi kam insait
na Gile i kirapim Kuruba na em i no harim liklik.   
  9342                       Gile i kirap na kisim longpela stik na kisim
tripela ston ya i go daun wan wan long maus bilong snek.   
  9343                       Na Gile i kapsaitim hatwara tu wantaim na kilim
snek ya na tanim tanim i go indai klostu long wanpela raunwara.   
  9344                         
  9345                       Gile i kirap na kisim bikpela stik na paitim
Kuruba i slip i stap.   
  9346                       Kuruba i kirap nogut na Gile i tokim em olsem
Gile i kilim pinis dispela snek.   
  9347                       Snek hia i painim dispela pik i kam.   
  9348                       Tumora bai yu go kisim na kukim kaikai.   
  9349                       Tupela i kros long nait na slip.   
  9350                         
  9351                       Long moningtaim tru tupela i painim na bihainim i
go i go na lukim snek i dai i stap klostu long arere bilong raunwara.   
  9352                       Tupela i katim katim na kisim i go givim long ol
manmeri long ples.   
  9353                       Na ol i kukim na kaikai na skin bilong snek em ol
man i putim long kundu bilong ol long singsing.   
  9354           240     1978     Wanpela taim wanpela man wantaim meri bilong
em na pikinini bilong em ol i go long gaden bilong kamautim mami.   
  9355                       Taim ol i go kamap long gaden man hia em i stat
long kamautim mami.   
  9356                         
  9357                       Long apinun em i pinisim wanpela ples.   
  9358                       Na em i tokim ol famili bilong em olsem, `Yupela
i ken i go long ples na mi bai slip long haus gaden.'   
  9359                         
  9360                       Orait ol i go na em i slip.   
  9361                       Long biknait wanpela bikpela snek moran i smelim
man hia na em i kam antap long haus hia, man i slip long em.   
  9362                       Em i go insait na em i traim long kirapim man hia
em i slip o em i dai pinis long kirapim man dai pinis.   
  9363                         
  9364                       Taim snek i sutim het bilong man hia em i wok
long pulim win na taim em i sutim as bilong em, man i wok long kapupu.   
  9365                       Orait nau snek i go daun arere long wara na em i
kaikaim sampela wel o sampela kain lip bilong snek hia em i wel nogut tru.   
  9366                         
  9367                       Orait nau em i go antap long man gen na i traim
sutim em gen.   
  9368                       Man hia em i no pilim wanem samting snek i mekim
long em.   
  9369                       Man ya em i go slip hap indai.   
  9370                       Snek i traim sutim het na as bilong em gen.   
  9371                       Man i no mekim nois.   
  9372                       Orait snek i sindaun long het bilong man hia na
em i opim bilum bilong putim man o long i kam ausait.   
  9373                       Nau em i daunim man i go insait long bel bilong
em.   
  9374                         
  9375                       Na man i ting em i slip long bet bilong em na em
i laik tanim na i laik slip long narapela sait.   
  9376                       Tasol man i no inap tanim.   
  9377                       Em i laik tanim han na lek bilong em i go pas
long bel bilong snek.   
  9378                         
  9379                       Orait nau man i tingting, `O, mi slip long bel
bilong snek ya.'   
  9380                       Na man i holim [nabaut] skin bilong em na em
pilim wanpela stik bilong rausim graun long mami i hangamap long paspas bilong
han bilong em.   
  9381                       Em i kisim dispela stik long tokples mipela kolim
boge na em i katim bel bilong snek.   
  9382                         
  9383                       Na snek i pilim pen nogut tru na em i go insait
long wara.   
  9384                       Man i katim bel bilong snek na em i kam ausait na
em i swim long wara masalai.   
  9385                       Em i swim i go kamap long het bilong wara na em i
go long ples na em i slip namel long ol mami bilong em.   
  9386                       Long moning taim ol i go na lukim em long het
bilong wara na ol i lukim skin bilong snek moran i stap.   
  9387                       Olsem tasol ol pipel i no laik slip long haus
gaden long ples masalai.   
  9388           241     1978     Wanpela meri i bin karim pikinini meri.   
  9389                       Na nem bilong dispela pikinini meri Korikuku.   
  9390                       Na mama bilong em i save kisim em i go long wara
na i wok long wasim em.   
  9391                       Tarangu Korikuku i wok long krai.   
  9392                         
  9393                       Na masalai man nem bilong em Tomaiang.   
  9394                       Tasol Tomaiang i tanim olsem liklik pisin.   
  9395                       Na i wok long krai na mama bilong Korikuku i
bekim na i tok, `Mi wasim meri bilong yu.'   
  9396                       Taim ol meri i go painim pis long wara.   
  9397                       Na Korikuku i save kisim planti pis na sampela
meri, tarangu ol i no save kisim planti pis i go i go na dispela meri ya
Korikuku i pilim kol na em i kirap i go sindaun antap long dispela ston
masalai.   
  9398                       Orait dispela ston nau i holimpasim Korikuku
pinis.   
  9399                       Em i no inap long bihainim ol narapela meri long
i go bek long ples.   
  9400                         
  9401                       Taim olgeta meri i go pinis long ples.   
  9402                       Masalai i tanim olsem man na i kam kamap na i
kisim meri.   
  9403                       Na tupela i go daun long ples bilong Tomaiang.   
  9404                       Em i olsem man bilong Korikuku.   
  9405                       Orait man bilong Korikuku i bin tok olsem, `Taim
mitupela i go bai ol brata bilong mi bai ol i kamap na yu singautim ol.'   
  9406                         
  9407                       Orait taim Korikuku i kukim kaikai bai em i putim
bilong olgeta brata bilong Tomaiang.   
  9408                       Na tarangu Korikuku bai dringim sup tasol.   
  9409                       Na skin bilong em i go bun nating.   
  9410                       Orait em i toksave long man bilong em na em i go
long ples tru bilong em.   
  9411                       Na taim meri i go long ples, Tomaiang i bin salim
wanpela brata bilong em long bihainim meri i go long ples.   
  9412                         
  9413                       Dispela liklik palai ya yupela i save lukim i gat
blupela tel long en.   
  9414                       Dispela nau em i bin bihainim meri i go long
ples.   
  9415                       Tasol meri i bin karim pikinini snek na karim i
go long ples wantaim em.   
  9416                       Na mama bilong Korikuku nau i tokim pikinini
bilong em olsem, `Mi laik lukim pikinini bilong yu.'   
  9417                         
  9418                       Na mama i lukim na em i lap.   
  9419                       Em i no pikinini em i snek na mama i tromoi.   
  9420                       Na Korikuku i go kisim bek pikinini bilong em.   
  9421                         
  9422                       Taim mama bilong Korikuku i tromoi pikinini snek
na liklik bilong Tomaiang i lukim na i go bek na toksave long brata bilong em.
  
  9423                       Na brata bilong em i tok, `Larim em bai em i
kam.'   
  9424                         
  9425                       Na taim Korikuku i laik i go na em i taim, `Mi go
na yupela harim bikpela win na ren em yupela i save olsem Tomaiang i katim mi
pinis.'   
  9426                       Na em i tokim papa bilong em, `Long moningtaim
tru bai yu mas go lukim gras bilong mi bai i pas long kanda na yu mas kisim na
i go putim long sospen graun.   
  9427                       Na lukautim mi.'   
  9428                         
  9429                       Na papa bilong Korikuku i pasim gut na taim em i
kamap liklik meri na papa bilong em i save putim em i save i stap insait long
haus tasol.   
  9430                       Na em i go kamap bikpela meri tru.   
  9431                         
  9432                       Tomaiang i lukim em gen na i go sanap antap long
tupela ston.   
  9433                       Na singaut `Korikuku, Korikuku, Taribusne.'   
  9434                       Em i olsem singautim ol man long bihainim
Korikuku i mas kam bek long Tomaiang.   
  9435                         
  9436                       Tasol ol man long ples i giamanim em na ol i
tromoi trip bilong kokonas.   
  9437                       Tasol em i tok mi laikim yupela mas salim meri
bilong mi i kam.   
  9438                         
  9439                       Orait ol man long ples i mekim wanpela bikpela
banis ol i putim o sanapim spia insait long ol.   
  9440                       Na ol man i giamanim Tomaiang na putim kambang na
buai na daka long dispela bombom mat.   
  9441                       Na ol i singautim em i kam na sindaun long
dispela mat.   
  9442                         
  9443                       Tarangu bai ol man i singautim Korikuku i kam
sindaun long mat.   
  9444                       Na ol i singautim Tomaiang i kam.   
  9445                       Man, em i amamas tru na i laik sindaun, nogat.   
  9446                       Em i pundaun i go daun long hul na ol i kisim
wara na kapsaitim antap long em.   
  9447                       Orait nau em i ranawe i go na i stap long Gila
Gila nau [Baining Pipel?, Is Nu Briten Provins?].   
  9448                         
  9449                       Na dispela stori nating mi i no inap pinisim.   
  9450                       Tasol mi marit long dispela ples.   
  9451                       Tasol mi i no bilong dispela ples.   
  9452                       Mi bin maritim meri long ples masalai i bin
wokabaut long en.   
  9453           242     1978     Stori bilong tupela susa.   
  9454                       Oltaim ol yangpela man i save askim tupela long
marit na tupela i no laik.   
  9455                         
  9456                       Wanpela taim tupela i go katim bus long nupela
gaden na wanpela naispela man, nem bilong em Mremengie, i hait na lukim tupela
i wok.   
  9457                       Bihain long wok tupela i go bek long ples na
Mremengie i kam pinisim wok tupela bin hapim.   
  9458                       Neks de tupela i kam gen long pinisim wok bilong
tupela na kirap nogut.   
  9459                       Bus i pinis.   
  9460                       Tasol tupela i no save husat man i kam na wok
bihain long tupela.   
  9461                         
  9462                       Ol brata na kandere i tok bai neks de ol i go
katim diwai long gaden bilong tupela susa.   
  9463                       Long moning ol meri i go kisim kaikai long gaden
na ol i lukim nupela gaden, wanpela man i katim daun olgeta diwai pinis.   
  9464                       Ol i askim nabaut, `Husat dispela man i kam wok
na i go tokaut bai yumi givim em kaikai long hatwok bilong em?'   
  9465                         
  9466                       Ol brata i askim tupela susa, `I gat man i save
kam na painim wanpela long yutupela?'   
  9467                         
  9468                       Na tupela i bekim tok, `Nogat.   
  9469                       Sapos olsem, em bai wanpela long mitupela i kisim
bel pinis.   
  9470                       Tasol nogat.'   
  9471                         
  9472                       I gat liklik wara bilong tupela susa i stap long
hul bilong diwai.   
  9473                       Tupela i wok na pilim san i hat tru na laik go
waswas.   
  9474                       Tasol Mremengie i kam pas na waswas long wara na
pinisim.   
  9475                       Bihain em i bilas gut tru na i go antap long het
bilong diwai na sindaun wetim tupela.   
  9476                         
  9477                       Tupela i kam lukim wara i pinis na tok nogutim
dispela man.   
  9478                       Mremengie i dropim spet buai na i pundaun namel
long tupela.   
  9479                       Tupela i lukim em na seksek long em.   
  9480                       Tupela i askim em long kam daun bai tupela i
maritim em.   
  9481                         
  9482                       Tasol man i no laik.   
  9483                       Orait, tupela i kros na wokim bikpela paia aninit
long diwai man i sindaun antap long en.   
  9484                       Na paia i kukim em.   
  9485                         
  9486                       Mremengie i singsing na kolim nem bilong brata
bilong em, Peit, bai i harim na i kam helpim em.   
  9487                       Peit i harim na ran i kam.   
  9488                       Tasol brata i pundaun antap long paia na dai
pinis.   
  9489                         
  9490                       Peit i mekim ren na i mekim dai paia.   
  9491                       Orait em i bungim ol bun bilong brata bilong em
na putim long wara.   
  9492                       Em i tok, `Sapos mi lukim ol liklik babel i kamap
pastaim i olsem brata bai i orait gen.   
  9493                       Sapos bikpela i kamap pastaim em bai i no orait.'
  
  9494                         
  9495                       Em i mekim olsem tasol, kamautim ol bun long
wara, kaikai hap kawawar na spetim ol bun.   
  9496                       Kwiktaim brata bilong em i kalap na sanap.   
  9497                         
  9498                       Peit i go long ples na tokim mama na susa bilong
em bai ol i mekim singsing bikos brata bilong ol i dai pinis em i kirap gen.   
  9499                       Em i tokim mama bilong em bai tupela i sindaun
long ai bilong haus boi na wetim em.   
  9500                         
  9501                       Long apinun, taim ol i redim kaikai, brata bilong
ol i kamap long ples.   
  9502                       Tupela susa i lukim em na ran i go holim em na
tok, `Man bilong mitupela.   
  9503                       Mitupela bai bung long maritim em.'   
  9504                         
  9505                       Tasol mama bilong man i tok, `Nogat.   
  9506                       Long wanem yutupela i kukim em long paia na i
dai?'   
  9507                         
  9508                       Na tupela i tok, `I no em dispela man mitupela i
wokim paia na kukim em, arapela man yet.'   
  9509                         
  9510                       Tupela i strong long toktok na Mremengie i
maritim tupela susa na ol i stap amamas.   
  9511           243     1978     Bipo, bipo tru.   
  9512                       Wanpela boi i bin i stap wantaim lapun tumbuna
mama bilong em long wanpela ples.   
  9513                       Long maunten bilong dispela ples wanpela masalai
tu i bin i stap.   
  9514                         
  9515                       Wanpela taim dispela boi i kisim banara na spia
bilong em na em i tokim tumbuna, `Yu stap.   
  9516                       Bai mi go painim ol pisin bilong mitupela.'   
  9517                       Em i tok olsem na em i go pinis long bus.   
  9518                       Taim em i wokabaut i go.   
  9519                       Em i paul long rot na i wokabaut bihainim rot
bilong masalai man.   
  9520                         
  9521                       Em i wokabaut i go na em i lukim wanpela liklik
blakpela pisin i pas long haus bilong spaida.   
  9522                       Em i sori long pisin, olsem em i kisim dispela
pisin na holim.   
  9523                         
  9524                       Em i wokabaut i go moa yet na em i bungim dispela
masalai na askim em, `Lapun papa, yu kam long wanem hap?'   
  9525                         
  9526                       Na masalai i tok, `Mi painim abus bilong mi.   
  9527                       Na yu i kam we?'   
  9528                         
  9529                       Na boi ya i tok, `Mi painim pisin bilong
tumbuna.'   
  9530                         
  9531                       Pinis na masalai i askim boi gen, i spik, `Yu
ting yu hap man long sut long banara?'   
  9532                         
  9533                       Na boi i tok, `Yes.'   
  9534                         
  9535                       Pinis na masalai i tok gen, `Mitupela bai traim
masel.   
  9536                       Husat bai tromoi ston i go antap tru?'   
  9537                       Pinis na boi i tokim masalai long tromoi pastaim.
  
  9538                         
  9539                       Masalai ya i kisim ston na i tok olsem, `Sapos
ston bilong mi i go antap moa yet, bai mi kaikaim yu.   
  9540                       Na sapos bilong yu i go antap moa yet, bai mi
lusim yu i go.'   
  9541                         
  9542                       Em i tok olsem pinis na em i tromoi ston i go
antap.   
  9543                       Tupela wet i go na ston ya i pundaun i kam daun
gen.   
  9544                         
  9545                       Pinis, em i tokim boi olsem, `Taim bilong yu
nau.'   
  9546                       Na boi i tromoi pisin em i bin i stap long han
bilong em i go antap.   
  9547                         
  9548                       Tupela i wet longtaim tru na pisin ya i no kam
bek.   
  9549                       Na masalai i lusim boi i go long ples bilong em. 
 
  9550           244     1978     Long bipo, bipo tru i gat wanpela meri
wantaim ol lain 10-pela pikinini bilong em ol i stap long wanpela liklik gaden
haus long bikbus.   
  9551                       Na wanpela taim nau na wanpela meri long narapela
ples em i kam na mekim gaden long dispela hap bus.   
  9552                       Em ol dispela 10-pela pikinini wantaim mam[a]
bilong ol i stap long en.   
  9553                         
  9554                       Taim dispela meri i wokim gaden i stap, wanpela
masalai man i kamap na kilim kaikaim em.   
  9555                       Na dispela meri tu tarangu i gat bel, olsem na
taim masalai i kaikaim em, na pikinini i lus pundaun long graun, na i go
aninit long wanpela bikpela lip bilong diwai na slip i stap.   
  9556                       Na long sem de yet dispela meri i gat 10-pela
pikinini i wok long wokabaut raun, i kam na lukim hap bus ol i bin wokim
gaden.   
  9557                       Na em i lukim blut na em wok long lukluk i stap. 
 
  9558                       Na em i kirap nogut tru long lukim wanpela
samting i stap aninit long lip bilong diwai.   
  9559                       Na em i go lukim na em wanpela pikinini man.   
  9560                       Na lapun meri hia i bin amamas tasol na kisim em
i go long haus bilong em.   
  9561                         
  9562                       Taim em i go kamap long haus bilong em na em i
tokim ol lain 10-pela pikinini bilong em long redim olgeta samting long haus
bilong em, em ol samting em ol paiawut, kaikai, na wara.   
  9563                       Em ol 10-pela pikinini bilong em i redim na
pulimapim gut haus long ol dispela samting na em i tokim ol lain pikinini
bilong em long lusim haus na i go i stap longwe hap.   
  9564                       Na em wanpela bai i stap na lukautim dispela
pikinini long dispela haus.   
  9565                       Na long taim bilong san em save i kam ausait na
trenim [lainim] dispela pikinini.   
  9566                       Na em i wok long mekim olsem i go na pikinini i
wok long gro i go bikpela na em i kamap man nau.   
  9567                         
  9568                       Em i longpela taim tru na ol lain 10-pela
pikinini i wok long tingting nau na i tok, `Nating mama i lukautim wanem
samting na em i rausim mipela i kam i stap hia.   
  9569                       Na em i longpela taim tru mipela i stap hia nau. 
 
  9570                       Na nating bai mipela traim na hait na lukluk long
em.'   
  9571                         
  9572                       Na taim ol i kam ol i lukim olsem em i gat
wanpela liklik boi i stap wantaim em.   
  9573                       Na ol 10-pela pikinini i singaut wantaim na ol i
ran i go insait long haus na tu ol i amamas tru long liklik brata bilong ol.   
  9574                       Na ol i stap wantaim na tu ol i go wok wantaim na
pilai wantaim olgeta taim.   
  9575                         
  9576                       Taim dispela las boi i kamap bikpela pinis, olsem
tw[en]ti yia bilong em, na long wanpela ples klostu long nambis i gat wanpela
bikpela singsing i laik kamap.   
  9577                       Na tarangu lapun meri hia i wok hat long wokim
bilas, purpur bilong ol meri na kundu bilong ol man na tu long spia.   
  9578                       Na bilong las boi em i wokim spesel kundu, spia,
na malo na tupela bun bilong muruk.   
  9579                       Na i luk olsem olgeta samting i redi pinis na ol
i stap tasol na wet, na em taim nau bilong singsing i kamap, na ol 10-pela
pikinini i bilas na lapun meri i helpim ol long bilas na las bo[i] em i tokim
em olsem, `Bai, yu i stap bihain, orait, bai yu go.   
  9580                       Na ol lain 10-pela bratasusa bilong yu bai ol i
go pas, na yu bai i go bihain.   
  9581                       Singsing i stat pinis em bai yu go.'   
  9582                         
  9583                       Na taim ol lain bilong em ol i go pinis, na em i
bilasim las boi gut tru, em i putim grinpela, yelopela na blakpela pen long
pes bilong em na givim wanpela kundu na spia na tupela bun bilong muruk em
subim long het bilong em.   
  9584                       Na taim em i bilasim boi pinis mama i skulim boi
olsem, `Taim yu go long singsing, yu i no ken go insait o namel long ol lain i
singsing.   
  9585                       Tasol bai yu singsing tasol long arere na paitim
kundu bilong yu, na yu singsing.   
  9586                       Na i no ken tulait, yu mas lusim ples bilong
singsing na paitim kundu bilong yu na bilong yu na bihainim rot i go long
nambis.   
  9587                       Na sapos tupela yangpela meri i bihainim yu na
singaut long yu, yu i no ken stap, yu mas i go na sindaun long nambis klostu
long wanpela bikpela [kwila] diwai.   
  9588                       Na paitim kundu na sindaun.   
  9589                       Na sapos tupela yangpela meri i go daun waswas na
sapos ol i singautim yu long waswas, yu i no ken waswas wantaim ol.   
  9590                       Na sapos ol i tok wanem, orait kirap na sutim
diwai kwila long dispela hap bun bilong muruk na i go insait.   
  9591                       Na larim pes bilong yu tasol i stap, inap taim
tupela meri i painim yu, orait yu ken lus olgeta.'   
  9592                         
  9593                       Olgeta skul bilong lapun meri i pinis nau las boi
i wok long wokabaut i g[o] long singsing.   
  9594                       Na taim em i kamap, singsing i stat pinis na em i
go tasol na singsing.   
  9595                       Na man, taim em i laik paitim kundu bilong em,
olgeta manmeri na pikinini ol i mangalim tru krai bilong dispela kundu.   
  9596                       Na tu ol i laik lukim pes bilong man na ol i wok
long toktok olsem, `Hariap tulait na mipela lukim dispela man.'   
  9597                       I no tulait gut na dispela man i bihainim rot
bilong nambis na paitim kundu bilong em na wantu tupela yangpela naispela meri
i ran bihainim em.   
  9598                       Na ol i go kamap long nambis na tupela meri i go
daun waswas na em i sindaun long wesan singsing i stap.   
  9599                       Na bel bilong tupela meri i hat tru long em long
wanem em i no go daun na waswas wantaim ol na tupela meri i tokim em olsem,
`Yu rabisman bilong bus, na yu i no save long waswas long solwara.'   
  9600                         
  9601                       Na dispela hap tok i mekim em i sem na em i kirap
na sutim diwai kwila long hap bun bilong muruk na em i go insait.   
  9602                       Tupela meri i wok long lukluk na bihainim lek
bilong em.   
  9603                       Na wanpela meri i lukim em na em i singaut long
narapela na tupela i ran resis i go long holim em.   
  9604                       Tasol nogat tru long narapela na tupela i ran
resis i go long holim em.   
  9605                       Tasol nogat tru long tupela.   
  9606                         
  9607                       Em i go antap na i tanim olsem kumul na singaut,
`Kokk kokk,' na i flai i go long narapela diwai.   
  9608                       Olsem na nau yu ken lukim pisin kumul em i gat
kala grin, blak, na y[e]lo long het bilong em na tu kundu na spia.   
  9609           245     1978     Bipo tru wanpela man i stap.   
  9610                       Na wanpela taim em i go long bus.   
  9611                       Em i go stap long bus na draipela ren i pundaun. 
 
  9612                       Na em i sanap long as bilong wanpela diwai.   
  9613                       Na draipela win wantaim na klaut i pas.   
  9614                         
  9615                       Na em i sanap i stap.   
  9616                       Na em i harim sampela samting i flai antap long
het bilong diwai.   
  9617                       Na em i lukluk i go antap na em i lukim planti
yangpela meri bilong skai.   
  9618                       Na em i hait i stap na em i lukluk gut long ol.   
  9619                       Na ol yangpela meri i kam daun long graun na ol i
kisim sampela yelopela graun long tokples ol i kolim ambu.   
  9620                       Na sampela meri i kisim graun na ol i go bek long
skai.   
  9621                         
  9622                       Na las tru wanpela naispela meri i kam daun na em
i kisim graun i stap.   
  9623                       Na man ya em i holimpasim dispela naispela
yangpela meri bilong skai.   
  9624                       Na meri i tanim long ol samting i gat nil na em i
holimpas yet na meri i tanim olsem snek na man i holim pas yet.   
  9625                       Meri i mekim olsem i go, i go les.   
  9626                       Na meri i tok, `Sapos yu man bilong bus, yu lusim
mi.   
  9627                       Na yu man bilong ples, orait yumi go long ples
bilong yu.'   
  9628                         
  9629                       Na man i kisim meri i go long ples bilong em.   
  9630                       Na meri i tok, `Sapos ol i mekim singsing long
sampela hap yu no ken i go.'   
  9631                       Na man i tok, `Mi no inap i go.'   
  9632                       Na rabisman ya meri i mekim em i kamap naispela
yangpela man.   
  9633                       Na tupela i stap.   
  9634                         
  9635                       Na long haus bilong tupela i pulap long kain kain
samting.   
  9636                       Long wanpela rum i pulap long kina na narapela
rum i pulap long mani.   
  9637                       Na tupela i stap.   
  9638                       Wanpela taim man i tok em i laik go long ples we
ol i singsing.   
  9639                       Na meri i bilasim man gut tru.   
  9640                       Na em i tok, `Yu go.   
  9641                       Bai mi stap long haus.'   
  9642                         
  9643                       Na man i go pinis long singsing na meri i go long
ples bilong em long skai.   
  9644                       Singsing i pinis na man i go bek long haus.   
  9645                       Na em i painim meri bilong em i no stap.   
  9646                       Na man i save long promis bilong meri long i no
ken i go singsing.   
  9647                         
  9648                       Na em i wokim longpela lata i go long skai.   
  9649                       Na klostu i laik holim skai na em i tudak na em i
go bek.   
  9650                       Long nait meri i brukim lata i go daun long
graun.   
  9651                       Na moningtaim man i lukim lata i bruk i stap long
graun.   
  9652                       Na em i bel hat.   
  9653                       Na em i ranawe long bus na i tanim kamap bus man.
  
  9654           246     1978     Bipo tru long hap bilong Madang long wanpela
liklik ples ol i kolim Biliau [Madang Provins, Bilbil Pipel].   
  9655                       Ples ya i stap klostu tasol long nambis.   
  9656                       Dispela taim ol i wokim ol bikpela kanu long i go
long Raikos [Rai Nambis] long salim ol samting.   
  9657                       Wanpela taim ol man long Raikos ol i singautim ol
long wanpela bikpela kaikai na singsing tumbuna.   
  9658                       Orait, ol man long Biliau ol i redim ol samting
na putim long ol kanu.   
  9659                         
  9660                       Ol man i kisim meri, pikinini bilong ol na ol i
pul i go long Raikos.   
  9661                       Taim ol kamap long Raikos, long ples we ol i
holim kaikai long en, ol i go sua long nambis na pulim kanu bilong ol i go
antap long wesan, na tokim ol pikinini long was long kanu.   
  9662                       Na ol tasol bai i go.   
  9663                         
  9664                       Ol pikinini i stap wetim ol i go na ol i hangre
nogut tru, na ol i singaut long papamama bilong ol long kam hariap.   
  9665                       Tasol ol tewel i bekim maus bilong ol na tok
mipela i kam nau.   
  9666                       Ol tewel i makim pes bilong papamama bilong ol,
na kisim ol plet kaikai i kam na givim ol kaikai.   
  9667                       Tasol tupela pikinini i hait aninit long bet
bilong kanu na lukim ol i stap.   
  9668                         
  9669                       Taim ol sampela pikinini i kaikai, ol i tanim
tewel.   
  9670                       Ol i stap liklik tasol, na mamapapa tru bilong ol
i kamap.   
  9671                       Tasol ol lukim olgeta pikinini i tanim tewel
pinis.   
  9672                       Tupela pikinini i hait aninit long bet bilong
kanu ol i kamap na tokim ol stori, orait ol kirap kisim narapela kanu na lusim
narapela kanu bilong ol pikinini tanim tewel, ol papamama kisim tupela
pikinini na ol i pul i go bek long Madang.   
  9673                       Ol pikinini tanim tewel ia ol i goap long kanu na
tait i karim ol i go long Madang.   
  9674                       Taim ol kamap long Madang, draipela solwara i
karim ol i go na brukim kanu bilong ol long ston bilong Kalibobo [Poin].   
  9675                       Ol i subim strong na goap long dispela ailan na
ol i stap na indai long dispela ailan.   
  9676                         
  9677                       Na dispela ailan i no gat man i stap long em i
kam inap nau.   
  9678                       Em i stap namel long ples balus na Kerosin Ailan.
  
  9679           247     1978     Bipo, bipo tru tupela brata i stap, long
Wapinam [Wabinama] Viles [Mendi Pipel, Saut Hailans Provins].   
  9680                       Nem bilong tupela brata, Inja na Murini.   
  9681                       Tupela brata ya wanpela em i wok long gaden,
narapela em i wok long painim kapul long bus.   
  9682                       Tupela i save kaikai wantaim na amamas tru, i no
gat kros namel long tupela, na tupela i stap wanbel tru.   
  9683                         
  9684                       Nau wanpela taim tupela i laik kukim kaikai na
redim ston na paiawut na lip.   
  9685                       Nau narapela brata i kisim ol gutpela kaikai long
gaden bilong em, narapela brata i kisim kapul em i bin kilim long en.   
  9686                         
  9687                       Orait nau tupela i kukim bikpela kaikai tru.   
  9688                       Bihain tupela rausim mumu pinis, nau tupela i wok
long kaikai i go yet.   
  9689                       Tupela i kaikai inap tru na sampela i lep long en
tupela i putim bilong moning tupela i laik kaikai.   
  9690                         
  9691                       Nau tu[d]ak i kamap na tupela i slip indai pinis.
  
  9692                       Orait nau Inja i kirap long biknait tru na
pinisim olgeta kaikai tupela i putim long en, na em i slip gen.   
  9693                       Tulait pinis Murini em i kirap na lukim kaikai
tupela i putim long en.   
  9694                       Olaman ol kaikai tupela i putim ya i no stap.   
  9695                         
  9696                       Nau Murini em i belhat nogut tru na em i kukim
haus bilong tupela na bikpela kros i kamap namel long tupela brata.   
  9697                       Na tupela i kisim spia na akis na tupela i pait
tru.   
  9698                       Orait Inja i winim Murini na rausim em i go long
Meki [Megi] Viles.   
  9699                         
  9700                       Nau bikpela wara i brukim tupela.   
  9701                       Nem bilong dispela wara em Kombu o Wara Lai, i
gat tupela nem olsem.   
  9702                       Tupela i marit na kamapim planti moa pikinini na
pulapim tru olgeta ples.   
  9703                       Tupela ya i skulim ol pikinini bilong tupela yet
na ol pikinini tu i bihainim maus bilong tupela na kirapim pait i kam i go
yet.   
  9704           248     1978     Wanpela taim tupela meri i stap.   
  9705                       Tupela i belgut tru long wanpela ples ol i kolim
Koiya [Kauwo, Wiru Pipel, Saut Hailans Provins].   
  9706                       Na long wanpela de tupela i stap na tupela i
tingting long marit.   
  9707                       Tasol tupela i no bin painim wanpela man o pren. 
 
  9708                         
  9709                       Wanpela taim tupela i traim long wokabaut i go
long wanpela ples ol i kolim Lega.   
  9710                       Dispela hap tupela i painim tupela gutpela
yangpela man.   
  9711                       Tupela i tingting long maritim tupela man.   
  9712                         
  9713                       Dispela taim ol i stat long pren wantaim tupela
man.   
  9714                       Na tupela man tu i givim bel tru long tupela na
ol i tingting long maritim tupela meri.   
  9715                       Ol i pren i go i go longtaim tru, klostu ol i
marit.   
  9716                         
  9717                       Na wanpela taim, taim i klostu long ol i laik
marit.   
  9718                       Ol i singautim lain bilong tupela na givim gut pe
long tupela meri.   
  9719                       Ol i singautim lain bilong tupela meri tu i kam
na lukim pe bilong baim tupela meri.   
  9720                       Na olgeta samting i orait na ol i marit.   
  9721                       Ol i marit pinis na ol i stap.   
  9722                         
  9723                       Bihain long sampela mun i go pinis tupela meri i
gat bel.   
  9724                       Na tupela i karim tupela pikinini man.   
  9725                       Tupela i amamas tru na givim nem bilong tupela
pikinini olsem Koiyama na Lekama.   
  9726                       Tupela pikinini i kamap gutpela tru, i no gat sik
i no gat trabel.   
  9727                       Tupela i gro i go i go kamap man.   
  9728                         
  9729                       Tupela i kamap bikpela tupela i gat bik nem long
ples.   
  9730                       Olgeta man long ples i gat bikpela pati na
singautim olgeta man bilong ples i kam na lukim pati bilong tupela.   
  9731                         
  9732                       Long dispela taim tupela i laik givim liklik nem
insait long lain bilong tupela.   
  9733                       Tupela i toktok pinis tupela i stat long givim
nem long lain bilong tupela.   
  9734                       Na wanpela bilong tupela i toktok pinis.   
  9735                       Lekama i kirap na givim nem bilong lain bilong em
olsem Lekarii.   
  9736                       Na Koiyama i kirap i givim nem bilong lain bilong
em Yoarene.   
  9737                       Nau insait long ples bilong mi i gat tupela
bikpela lain i stap.   
  9738                       Ol i gat biknem olsem Yoarene na Lekarii.   
  9739                         
  9740                       Sampela taim tupela i save kros tasol ol i no
inap long kros na pait.   
  9741                       Ol i toktok tasol na lusim.   
  9742                       Dispela i soim olsem ol i no gat bikpela kros
insait long dispel tupela lain.   
  9743                       Dispela em i tumbuna stori tru bilong lain bilong
mi i kamap.   
  9744                       Na tu mipela save yusim nem Lekarii na Yoarene.   
  9745           249     1978     Long bipo bipo tru long Finschhafen, tupela
pren hia Muruk na Kakaruk i save i stap gutpela pren tru.   
  9746                       Long wanpela taim tupela pren ya i laik go long
wanpela ailan.   
  9747                       Na tupela i kisim kanu bilong tupela na wantok
Kakaruk i sindaun long bet na em i pulim kanu na tupela i go.   
  9748                         
  9749                       Bikpela win i kamap na mekim gras bilong Kakaruk
i singsing gut tru.   
  9750                       Na ol manmeri i lukim na ol i mekim kain kain tok
na ol i mekim amamasim Kakaruk.   
  9751                       Na wantok bilong em Muruk i sindaun long bet
bilong kanu na em i sem na belhat.   
  9752                         
  9753                       Olsem na Muruk i brukim kanu long lek bilong em
na wara i pulap long kanu na Kakaruk i flai i go antap long wesan we ol
manmeri i sanap.   
  9754                       Na Muruk i hevi long flai, na em i go daun long
wara.   
  9755                       Em i go daun na painim wanpela kuka na i askim em
long helpim em.   
  9756                         
  9757                       Olsem na kuka i tok, `Mi save i stap antap long
wara tu.   
  9758                       Olsem na mi ken karim yu i go antap.'   
  9759                       Na kuka i karim em i go long ples we em i tok
long en.   
  9760                       Na Muruk ya em i no tok tenkyu long kuka.   
  9761                       Em i mekim pasin nogut na i kilim tarangu kuka na
em i dai.   
  9762                         
  9763                       Nau ol manmeri long dispela ples ol i kolim
dispela hap olsem Qeraharuc em long tokples.   
  9764                       Na long tok pisin olsem `Muruk na Kuka.'   
  9765                       Nau long dispela hap em i wanpela misin stesin.   
  9766                       Ol misin ol i kolim Sattelberg na nau dispela
misin station [stesin] i stap yet long hap bilong Finschhafen [K te Pipel,
Madang Provins].   
  9767           250     1979     Bipo tru planti manmeri i stap long wanpela
ples.   
  9768                       Dispela ples ol i kolim Ipaiva [Saut Hailans
Provins?].   
  9769                       Tasol dispela ol manmeri ol i no gutpela manmeri
ol i save mekim kain kain pasin nogut.   
  9770                       Na long dispela lain manmeri i gat wanpela
gutpela man na meri na ol pikinini.   
  9771                       Ol i no save mekim kain kain pasin nogut olsem ol
arapela manmeri.   
  9772                         
  9773                       Na long wanpela de ol i tok, `Yumi i go long wara
na painim pis.'   
  9774                       Orait nau ol i go long wara na painim pis na ol i
lukim bikpela pis olsem snek.   
  9775                       Na gutpela man ya i tokim ol, `Yumi no ken kilim
em.   
  9776                       Sapos yumi kilim em, bai bikpela haiwara bai
kamap long dispela graun na bai yumi olgeta bai i dai.'   
  9777                         
  9778                       Tasol ol man nogut i tok, `Giaman bilong yu.   
  9779                       Dispela em i no God o masalai na bai yumi olgeta
i dai.   
  9780                       Nogat.   
  9781                       Em i wanpela pis nating.'   
  9782                         
  9783                       Olsem na ol i kilim em na kisim i go long ples
bilong kaikai.   
  9784                       Tasol dispela man em i driman long nait, na
wanpela man i tokim em, `Yu no ken kaikai dispela pis.   
  9785                       Bai mi kilim ol dispela lain manmeri i kaikai
pis.'   
  9786                       Olsem na man ya em i no kaikai pis.   
  9787                         
  9788                       Taim ol i kaikai pinis na bihain ol i kukim
marasin bilong pis em i stap insait long bel bilong pis.   
  9789                       Na dispela marasin i bruk namel long paia na smok
bilong paia i blak tru long antap long skai na draipela ren i pundaun.   
  9790                         
  9791                       Orait, dispela gutpela man em i save long taim
bilong ren i pundaun.   
  9792                       Olsem na em i kisim tupela kakaruk man na meri na
tupela pik na tupela dok na meri pikinini bilong em na paia tu em i kisim.   
  9793                       Na ol i go antap long kokonas.   
  9794                         
  9795                       Taim haiwara i kamap bikpela, orait dispela
kokonas tu em i go antap tru long skai.   
  9796                       Taim ol i stap antap long kokonas na ol i no save
long wara.   
  9797                       Na ol i brukim trip kokonas em i pairap long
wara, ol i mekim olsem tripela taim na namba 4 ol i brukim gen narapela trip
kokonas na ol i tromoi na em pairap long graun.   
  9798                         
  9799                       Na ol i save wara i drai pinis na ol i lusim
kokonas na kamdaun long graun.   
  9800                       Olgeta manmeri na anim[a]l i stap long graun ol i
dai pinis.   
  9801                       Haiwara i kilim ol.   
  9802                         
  9803                       Nau yumi stap hia.   
  9804                       Em yumi kamap long tupela manmeri.   
  9805                       Na ol anim[a]l tu olsem tasol na nau ol i stap.   
  9806           251     1979     Bipo tru i gat planti man i stap long
wanpela viles.   
  9807                       Nem bilong dispela ples Luwi [Foe Pipel, Saut
Hailans Provins].   
  9808                       Ol i gat samting bilong kaikai.   
  9809                       Tasim [Tasol] taim bilong pait ol i no gat
banara.   
  9810                         
  9811                       Man, ol birua i kam pinisim ol dispela manmeri
bilong Luwi.   
  9812                       Olgeta manmeri i pinis tru.   
  9813                       Wanpela man na wanpela meri tasol i stap long
Luwi.   
  9814                       Olgeta manmeri i pinis tru na tupela tasol i
stap.   
  9815                         
  9816                       Wan mun samting i pinis, man i tingting planti,
`Mi mas mekim wanem na kilim ol birua?'   
  9817                         
  9818                       Dispela taim yet man i tokim meri bilong em,
`Yumitupela i mas kilim pik na kaikai pastaim.'   
  9819                         
  9820                       Tupela i kilim pik na kaikai pinis.   
  9821                       Man i tokim meri, `Yu mas i stap long ples.'   
  9822                         
  9823                       Meri i tok, `Yes, mi inap stap.'   
  9824                         
  9825                       Man i redim olgeta bilas na em i mekim olsem na i
go long Kutubu.   
  9826                       Tupela nait em i slip long bus.   
  9827                       Pinis tri long en, em i go antap long Maunten
Kesu.   
  9828                       Man ya em i stap long dispela maunten na em i
tingting planti.   
  9829                         
  9830                       Em i stap liklik taim tasol na em i harim wanpela
pairap.   
  9831                       Em i lusim maunten na em i go klostu long haus
man bilong Kutubu.   
  9832                       Insait long haus man i pairap yet, na bel bilong
man ya i amamas tru.   
  9833                       Olgeta manmeri i slip pinis, em i go insait na
painim dispela samting.   
  9834                       Em i kisim dispela samting na em i go.   
  9835                         
  9836                       Em i lukim samting, man, i nais tru.   
  9837                       Em banara.   
  9838                       Em i lusim Kutubu na em i kamap long ples Luwi.   
  9839                       Man, dispela taim yet ol birua bilong em i pinis
tru.   
  9840                       Nem bilong man Kepi.   
  9841                         
  9842                       Kepi i pinisim dispela olgeta man.   
  9843                       Tasol planti man i stap yet.   
  9844                       Man, dispela taim em i laik kilim pik.   
  9845                       Em i salim tok i go long olgeta pren bilong em.   
  9846                       Taim nating tu, banara bilong em i pairap i go
yet.   
  9847                       Planti man i mangalim banara bilong Kepi.   
  9848                       Wan mun pinis em i kilim 81 pik.   
  9849                         
  9850                       Man, dispela taim nem bilong em i go antap tru.   
  9851                       Man, planti manmeri i kam kaikai pik, em i kilim
long en.   
  9852                       Em mumu pinis, orait, em i stori long banara em i
bin stil long en.   
  9853                         
  9854                       Em i stori pinis, em i rausim pik.   
  9855                       Bihain em i skelim olgeta pik i go long ol pren
bilong em.   
  9856                       Ol i kaikai pik pinis, olgeta manmeri i go nabaut
long ples bilong ol.   
  9857                         
  9858                       Kepi i laik bungim ol pik insait, na i go kisim
pik.   
  9859                       Man, dispela taim em i lukim wanpela liklik boi. 
 
  9860                       Kepi i askim dispela boi, `Papamama bilong yu i
stap we?'   
  9861                         
  9862                       Boi i tok, `Ol i lusim mi, na ol i go pinis.'   
  9863                         
  9864                       Kepi i tok, `Orait, yu kam.   
  9865                       Mitupela i slip.'   
  9866                         
  9867                       Tupela i slip na liklik boi i kisim banara.   
  9868                       Na wanpela samting i kisim em i go antap long
klaut.   
  9869                       Olsem na dispela banara i save pairap oltaim.   
  9870                         
  9871                       Sapos boi ya i no mekim olsem, klaut i no inap
pairap.   
  9872                       Em boi pairap long graun tasol.   
  9873           252     1979     Long bipo, bipo tru ol tewel i save i stap
antap long het bilong wanpela wara.   
  9874                       Na dispela taim ol i no save kain kain mit bilong
ol abus ol i save kilim.   
  9875                       Nogat.   
  9876                       Ol i save kaikai ol gras bilong em tasol na
tromoi mit i go daun long wara.   
  9877                       Na wanpela meri i save kisim dispela mit olgeta
taim.   
  9878                         
  9879                       Na bihain em i tingting planti na i laik lukim
wanem samting tru i wok long kilim ol abus.   
  9880                       Na long wanpela moning, meri ya i kirap na
bihainim dispela wara i go antap na i go antap moa yet.   
  9881                       Na em i lukim ol graun i bruk i kam na long
dispela em i lukim planti rop i pas pas na hip olsem haus kunai.   
  9882                         
  9883                       Na meri ya i hat wok long i go antap na em i
lukim wanem samting i stap insait.   
  9884                       Bihain tru em i kamap long dispela paspas rop na
lukim wanpela lapun meri i stap.   
  9885                       Em i go insait na lapun i kirap nogut tru na
askim em strong na tok, `Yu kam olsem wanem na yu laikim wanem samting?'   
  9886                         
  9887                       Na meri ya i stori long em i save lukim ol kapul
na mumut, wara i save karim i go daun.   
  9888                       Na em i tok, `Mi ken i stap wantaim yupela na
lainim yupela long kaikai mit bilong ol abus.'   
  9889                         
  9890                       Na lapun i tok, `Olaman, mi gat 7-pela pikinini. 
 
  9891                       Bai sapos yu toktok i stap na ol i kamap bai ol i
krosim mi.   
  9892                       Olsem na mi no laik long yu i stap.'   
  9893                         
  9894                       Tupela i toktok i stap na ol boi bilong em i
kamap.   
  9895                       Ol i kamap na lukim dispela meri na amamas nogut
tru.   
  9896                       Na askim em long olsem wanem em i kam kamap long
ol na meri tu i amamas na stori long ol pinis, orait nambawan brata bilong ol
i maritim em na ol i stap.   
  9897                         
  9898                       Bihain tupela i gat wanpela pikinini boi.   
  9899                       Orait, long wanpela san ol papa i go long bus
bilong painim kaikai na abus.   
  9900                       Taim ol i go pinis long bus na liklik boi i kirap
na wokim wanpela baret.   
  9901                       Taim san i laik i go daun na liklik ren i wok
long pundaun, ren ya i bihainim dispela baret na i go stret long haus.   
  9902                       Mama bilong boi ya em i kros nogut tru na i tok,
`Olaman, ol papa bilong yu ol i tewel tasol.   
  9903                       Ol i no gat save, olsem na ol i wokim haus long
ples nogut.   
  9904                       Na watpo yu wokim baret na wara i kam na i laik
brukim haus?'   
  9905                         
  9906                       Meri i tok olsem long ples, tasol ol tewel i
harim pinis long bus.   
  9907                       Dispela taim ol i kros nogut tru na ol i pasim
tok long lusim meri ya na ranawe.   
  9908                         
  9909                       Long bikmoning tru, 6-pela brata wantaim lapun
mama ol i tanim olsem pisin na ran[a]we.   
  9910                       Tasol papa i kirap na karim pikinini na tupela i
go antap, mama i kirap na wok long singaut.   
  9911                       Na pikinini bai i harim na i tokim papa olsem,
`Papa, ating mama i wok long singaut na bihainim mitupela ya.'   
  9912                         
  9913                       Tasol papa i tok, `Nogat.   
  9914                       Pisin i singaut.'   
  9915                         
  9916                       Ol i wokim olsem tasol i go, i go na papa wantaim
boi tupela i go antap long longpela maunten.   
  9917                       Dispela ol i kolim Maunten Sarowaga [Maunten
Saruwaged, Morobe Provins?].   
  9918                       Na mama bilong tupela i sanap long sotpela
maunten ol i kolim Meri Bilong Sarowaga.   
  9919                         
  9920                       Long dispela taim papa i putim boi na i tok, `Boi
yu laikim tumas mama bilong yu.   
  9921                       Orait, yu i stap hia na taim mama bilong yu i
kisim yu, orait yutupela i painim rot na i go.   
  9922                       Sapos nogat, orait yutupela i stap hia.   
  9923                       Na san i lukim yutupela long bi[k]moning tru
olsem 5 klok, tulait long yutupela pastaim, bihain tulait long mi.'   
  9924                         
  9925                       Tarangu papa i tok olsem na kalap i go olsem na
kamap olsem wara.   
  9926                       Dispela wara mipela i kolim Magi.   
  9927                       Na i wok long ranim Maun Sarowaga.   
  9928                         
  9929                       Na mama i kisim pikinini orait, papa i lusim
tupela na i go stret long solwara.   
  9930                       Na mama i karim pikinini pinis na em i painim rot
long i go tasol olgeta i ples nogut tasol.   
  9931                         
  9932                       Olsem na mama i tanim na kamap blakpela ston.   
  9933                       Antap long ston pikinini i tanim na kamap retpela
kumu mos[o]ng long tok ples bilong mi, mi kolim wifu.   
  9934                         
  9935                       Yu husat wantok yu i stap klostu long Sarowaga na
yu lukim dispela stori.   
  9936                       Ating bai go stret tasol.   
  9937                       Na yu bai wari liklik tasol.   
  9938           253     1979     Long taim bipo tupela brata i stap long ples
ol kolim Napoga [Madang Provins].   
  9939                       Tarangu tupela brata i nogat papamama.   
  9940                       Tupela i bin i dai long pait wantaim birua.   
  9941                       Tupela brata i stap gut.   
  9942                         
  9943                       Wanpela taim tupela i bru[m]im haus na taim
tupela i bru[m]im tupela i bin pa[i]nim wanpela samting olsem bulet [katres],
liklik na raun.   
  9944                       Tupela i kisim na planim arere long haus.   
  9945                       Tupela i save go lukim olgeta moning.   
  9946                         
  9947                       Wanpela moning tupela i go lukim.   
  9948                       Tupela i lukim samting i kamap pinis na tupela i
kisim wanpela longpela stik na planim klostu long em.   
  9949                       Tupela i stap olsem wan wik na i go lukim.   
  9950                       Olaman samting i gro na bihainim dispela stik na
i gat planti pikinini, longpela na sotpela.   
  9951                       Nem bilong em hasbin [asbin].   
  9952                       Em gat 12-pela pikinini na tupela i kantim
[kaunim] pinis.   
  9953                       Wanpela taim bikpela brata i laik i go long
narapela ples na i tokim liklik brata bilong em, `Yu mas lukautim gut long
hasbin.'   
  9954                       Na em i go.   
  9955                         
  9956                       Olsem liklik brata i laik traim kantim.   
  9957                       Em kantim i go na i gat 13-pela hasbin.   
  9958                       Em kisim wanpela na kukim na kaikai.   
  9959                       Em ting tupela i kantim i gat 12-pela tasol em
kautim [kaunim] i gat 13-pela olsem na em kisim kaikai.   
  9960                       Tasol i gat 11-pela.   
  9961                       Em nau bikpela brata bilong em i kam wantaim pik.
  
  9962                       Em go lusim long haus na i go kantim hasbin.   
  9963                       Em kantim na i gat 11-pela tasol.   
  9964                       Em ting em kantim kra[n]ki.   
  9965                       Olsem na em kantim 3-pela taim gen tasol wanpela
i lus.   
  9966                         
  9967                       Na em go na kisim naip na i go long bus na katim
stik nil.   
  9968                       Em katim 10-pela stik nil na i kam long haus long
liklik brata bilong em i stap.   
  9969                       Tarangu em pait[i]m em nogut tru.   
  9970                       Olgeta nil bilong stik i go insait long skin
bilong liklik brata.   
  9971                       Na liklik brata i kirap bihainim wanpela
mau[n]ten i go i go na sanap long namel long maunten.   
  9972                       Man blut i no isi i ran olsem wara long olgeta
hap bod[i] bilong em na i pulap long ples em sanap.   
  9973                       Em wokabaut i go long narapela sait long bilong
maunten na em go sanap hait klostu long wara.   
  9974                         
  9975                       Na wanpela yangpela meri i kam pulimapim wara
insait long sospen.   
  9976                       Em bin lukim tel bilong pisin em bin putim long
gras.   
  9977                       Na meri i lukim em na i tok, `Mi bihainim yu o
mi?'   
  9978                       Na boi ya i tokim em, `Mi bai bihainim em [yu].' 
 
  9979                       Em tokim meri, `Brata bilong mi i bin paitim mi.'
  
  9980                       Na tupela i go long haus na meri i haitim boi ya
long ples ol save putim paiawut.   
  9981                       Papa bilong meri i dai pinis.   
  9982                       Em save i stap wantaim mama.   
  9983                       Na em i kukim kaukau long paia na i giaman long
kaikai na i givim boi ya na long moning i kisim em i kam long san na i pulim
nil long skin bilong boi ya taim mama i go long gaden.   
  9984                       Na taim bilong mama long kam long gaden em kisim
em na haitim em.   
  9985                       Meri i bin mekim dispela pasin long 4-pela de na
mama i tingting, `Yu no save mekim olsem tasol mi mas pa[i]nim aut.'   
  9986                       Em giaman long kisim bilum na i go hait.   
  9987                       Meri i ya i kisim boi ya i kam ausait long san.   
  9988                       Olsem na mama i ran spit na i holimpas meri na i
tok, `Long wanem yu no laik soim mi?   
  9989                       Mitupela tasol i save i stap.'   
  9990                       Tupela i pulim nil i pinis na boi ya wantaim meri
i marit na ol i stap amamas wantaim.   
  9991           254     1979     Long bipo tru, i no gat mun i stap antap
long skai.   
  9992                       Orait em stori bilong em i go olsem long Aitape. 
 
  9993                       I gat wanpela ples nem bilong em Malol na long
dispela hap i gat wanpela man na meri bilong em [Sissano Pipel, Wes Sepik
Provins].   
  9994                       Tupela i stap na tupela i kamapim tupela pikinini
tasol.   
  9995                       Nambawan pikinini em i man na namba tu em i meri.
  
  9996                         
  9997                       Orait wanpela taim ol i no gat kaikai ol long
wanpela nait.   
  9998                       Papa na mama i tokim tupela pikinini olsem,
`Yutupela i stap bai mitupela i go painim abus long wara na kisim i kam kaikai
wantaim saksak.'   
  9999                       Orait tupela pikinini i tok orait.   
  10000                       Tupela papa na mama i go long wara.   
  10001                       Na tu dispela ples i gat wanpela masalai graun i
raun i stap.   
  10002                         
  10003                       Taim papamama bilong tupela i kam bek tupela i
no pilai pilai long ol abus bilong wara.   
  10004                       Tupela i rabim [stilim] tru.   
  10005                       Orait tupela i kukim pinis, na dispela man i
tokim meri bilong em olsem, `No ken singautim tupela pikinini, larim tupela.   
  10006                       Tupela i slip pinis na tu kaikai ya bai mitupela
i pinisim na taim tupela i askim yu long moning long kaikai.   
  10007                       Tokim tupela olsem,  Mitupela i no painim ol
sampela abus mitupela i kam nating. '   
  10008                         
  10009                       Na taim papamama i stap mekim dispela tok,
pikinini man i harim pinis.   
  10010                       Na tu i tulait pinis em long moningtaim tru na
dispela liklik boi i kirapim susa bilong em na i tokim em, `Bai mitupela i mas
lusim papamama bilong mitupela.'   
  10011                       Na susa bilong em i tok orait.   
  10012                       Tupela i kalap i go daun long winto [windo?] na
ran i go long dispela ples bilong masalai graun.   
  10013                       Tupela i go na askim em long helpim tupela.   
  10014                         
  10015                       Na dispela masalai graun ya i askim tupela long
wanem samting tupela i laikim.   
  10016                       Dispela masalai graun i senisim tupela i kamap
yelo.   
  10017                       Na dispela liklik boi i askim em bilong wanem,
na masalai i tokim tupela olsem em bilong givim lait long yutupela na tupela i
tok yes long em.   
  10018                         
  10019                       Olsem taim yu laik lukim long mun na yu lukim
blakpela samting em tupela liklik boi na susa bilong em.   
  10020           255     1979     Wanpela taim long ples ol i kolim Ormikoan
[Omkalai] long Gumine sab-Provins insait long [Simbu] Provins, i gat tripela
brata [Golin Pipel].   
  10021                       Nambawan brata ol i kolim Amil na namba tu ol i
kolim Koba na namba tri ol i kolim Dimin.   
  10022                         
  10023                       Ol i stap i go na long wanpela moning taim
nambawan brata ya em ol i kolim Amil i lukim na san i kamap na ol ples i luk
nais tru.   
  10024                       Em i lukluk i go long bus na ol diwai i go blu
olgeta na [k]laut tu i go blu.   
  10025                       Na em tingting long go long bus na painim pisin
na kaskas.   
  10026                       Em i kisim [spia], bonara bilong em na em i go. 
 
  10027                         
  10028                       Em i go kamap long wanpela hap bilong bus na em
i lukim wanpela diwai na long dispela diwai planti pisin i wok long kaikaim
pikinini bilong en i stap.   
  10029                       Nau em i wok long sutim ol dispela pisin i go na
ol [spia] bilong em i sot na em apinun pinis.   
  10030                       Orait em ting long kisim ol dispela pisin em i
bin kilim pinis na i go painim.   
  10031                         
  10032                       Tasol nogat wanpela pisin i stap na em i no
painim wanpela long ol.   
  10033                       Nau em i belhat na em i go long raithan bilong
em na holim wanpela hap diwai ol katim i stap ya nogat, em i holim banis
bilong wanpela haus na em i seksek i laik ranawe tasol nogat.   
  10034                       Wanpela lapun meri i wok long tanim rop long hap
lek bilong em na hap lek bilong em i laitim o kukim long paia na i lait i
stap.   
  10035                       Na dispela meri kirap na tokim Amil long kam
insait.   
  10036                       Em i tok, `Ol man save i kam long en, yu no ken
pret na kam.   
  10037                       Ol pisin yu bin sutim em mi kukim kaikai na mi
bungim ol [spia] bilong yu i stap, yu ken kisim na bai mi kukim sampela kaikai
bilong yu, i ken kaikai na i go.'   
  10038                       Lapun meri i tok olsem na em i go insait long
haus.   
  10039                         
  10040                       Em i go nau lapun meri i kukim tupela kaukau
long Amil na katim tupela suga bilong em.   
  10041                       Em i kaikai kaukau pinis na em drin[g] suga i
stap na lapun man bilong dispela meri i kam.   
  10042                       Na Amil i lukim na tit bilong man ya i narakain
tru.   
  10043                       Lapun tit bilong em i pasim long hap skin diwai
na yangpela tit bilong em i pasim na i wait nogut tru olsem waitpela laplap.   
  10044                       Olsem na Amil i [pret] nogut tru na em i laik
ranawe na man ya i tok, `No ken [pret] na ranawe mi lapun bilong yu a?   
  10045                       Kam na holim dispela hap diwai na bai mi brukim
paiawut.'   
  10046                       Nau Amil i go na holim hap diwai na lapun man ya
em givim wan long diwai na tu Amil i ting em bai givim gen long diwai na nogat
em katim nek bilong Amil na em i dai.   
  10047                         
  10048                       Orait meri bilong em i kam na holimpas lek
bilong man bilong em na em i tok, `Mi kaikai as bilong yu, gutpela man bilong
mi.'   
  10049                       Na em i tok, `Tenkyu' long man bilong em na
tupela i katim bodi bilong Amil.   
  10050                       Tupela katim pinis nau tupela i kukim Amil na
kaikai.   
  10051                         
  10052                       Tupela kaikai pinis orait ol bun na pipia tupela
i kisim i go na givim long wanpela meri ol i kolim Temnegi, meri i no gat man
na pikinini.   
  10053                         
  10054                       Nau Koba tupela Dimin i wetim Amil go na tupela
de i pas.   
  10055                       Orait Koba namba tu brata i go long bus wantaim
sampela [spia] na bonara.   
  10056                       Em i painim Amil na wok long singautim em i go
klostu long haus bilong dispela tupela lapun ya na wanpela man i tok, `Yes.'   
  10057                       Na Koba i tok, `Yu Amil a?'   
  10058                       Na em i tok, `Yes!'   
  10059                         
  10060                       Nau Koba i tok, `Yu kilim sampela abus o nogat?'
  
  10061                       Na Amil tok, `Planti na yu mas traim na painim
sampela tu.'   
  10062                       Orait Koba i ting tru na em wok long sutim ol
pisin long dispela s[e]m diwai ol pisin i pulap na Amil i bin kilim bipo.   
  10063                       Koba wok long sutim ol pisin i go na ol [spia]
bilong em i sot nau em i tok, `Inap.'   
  10064                       Na em i painim ol pisin em i sutim pinis na i go
holim dispela hap diwai olsem Amil i holim.   
  10065                       Orait em lukim na dispela lapun meri i stap na i
tok, `Amil i kam na em i [slip] wantaim mi i stap na yu painim em.'   
  10066                       Nau Koba i tok, `Yes' ya.   
  10067                       [Lapun it tok], `Orait yu ka[m] insait.'   
  10068                       Na em i go.   
  10069                         
  10070                       Lapun wok long tok gris i stap na man bilong em
kam.   
  10071                       Man Koba i lukim man bilong meri ya na em i laik
ranawe olsem Amil mekim bipo na lapun ya i tok, `Yu no ken [pret] mi lapun
papa ya.'   
  10072                       Orait em i wokim olsem em i mekim Amil na kilim
Koba na tupela i kukim kaikai.   
  10073                       Na bun na ol pipia tupela i kisim i go na givim
dispela meri ol i kolim Temnegi, olsem ol i kolim Temnegi, olsem ol kilim Amil
na kukim kaikai na givim bun na ol pipia long em.   
  10074                         
  10075                       Tasol Temnegi i les long kaikaim ol bun na pipia
na em [tromoi] long wanpela liklik wara na em i no kaikai.   
  10076                         
  10077                       Olsem nau na namba tri brata Dimin wok long
wetim tupela brata bilong em i no kam.   
  10078                       Em i ting olsem tupela i painim kapul na pisin
long bus yet tasol nogat.   
  10079                       Tupela lapun manmeri wok long kilim tupela na
kaikai tasol Dimin i no save.   
  10080                         
  10081                       Em i wet i go longpela taim olsem tripela de.   
  10082                       Nau em belhat na em i tok bai em i go painim
tupela long bus.   
  10083                       Em kisim [spia] b[a]anara bilong em wantaim
wanpela akis na em i go.   
  10084                       Taim em i go kamap long bus na em singautim
tupela brata bilong em.   
  10085                       Tasol nogat wanpela i tok, `Yes.'   
  10086                       Em singaut singaut i go long dispela s[e]m ples
nau, em harim tupela man i tok, `Yes.'   
  10087                         
  10088                       Orait em i ting tupela brata bilong em i tok,
`Yes.'   
  10089                       Nau em i orait tasol long wanpela diwai ol i
katim na hap i stap long en em i holim ya nogat.   
  10090                       Em i holim banis bilong haus olsem tupela ya
holim na i go insait long en.   
  10091                         
  10092                       Nau lapun meri ya i tok, `Tupela brata bilong yu
i kam na mipela stap na ol i go painim pisin long bus.'   
  10093                       Em i go insait na lapun meri wok long mekim
olsem em i mekim long tupela brata bilong Dimin.   
  10094                       Tupela i stap i go apinun nau lapun man ya i kam
tok yangpela man, `Yu kam.   
  10095                       M[i] laik brukim paiawut ya yu kam na holim hap
i stap.'   
  10096                       Nau em i go na holim hap na lapun i brukim.   
  10097                       Em i brukim wan na em i apim akis gen em i laik
katim nek bilong Dimin tasol em i abrusim na em kilim dispela man ya i dai.   
  10098                       Em i kilim lapun man i dai pinis em i go na
kilim lapun meri bilong em i dai.   
  10099                         
  10100                       Nau em i go na i laik kilim dispela meri Temnegi
tasol Temnegi kirap i tok, `Tupela lapun manmeri i kilim tupela brata bilong
yu kaikai na ol i givim mi bun na mi i no kaikai.   
  10101                       Mi putim i stap na i stap yet long dispela
liklik wara.   
  10102                       Bai mi givim yu dispela mambu na bai yu go long
wara na winim dispela mambu.   
  10103                       Yu winim mambu i stap bai tupela brata bilong yu
Amil na Koba bai i kam na yu kisim tupela na yupela i ken i go long ples.'   
  10104                         
  10105                       Dimin mekim olsem Temnegi i tok na tupela brata
bilong em i kam na ol i go long ples.   
  10106                         
  10107                       Bihain, bihain ol man i go long bus bai tupela
lapun manmeri bai kilim ol kaikai tasol Dimin i strong na kilim tupela i dai. 
 
  10108                       Olsem na nau yupela i go long bus bai raun gut
na kam bek long haus.   
  10109           256     1979     Bipo bipo tru i gat ol famili i stap antap
long wanpela maunten ol i kolim Aseonka long hap bilong Kainantu eria [Agarabi
Pipel, Is Hailans Provins].   
  10110                       Na dispela famili ol i wok long kaikai kaukau na
taro tasol long olgeta de.   
  10111                       Ol i no save kaikai wantaim mit.   
  10112                         
  10113                       Na wanpela taim papa i belhat na i tok, `Olsem
wanem na mipela save kaikai kaukau tasol wantaim taro long olgeta de.'   
  10114                       Na em i putim tok olsem long tumora em bai kisim
pikinini man bilong em na bai tupela i go painim ol abus bilong kaikai wantaim
taro na ol kaukau.   
  10115                         
  10116                       So [Olsem] papa i kirap long hap moning yet na
em i stat kukim sampela kaukau bilong karim i go long bus.   
  10117                       I go tulait i kamap na em long moningtaim.   
  10118                       Na em i putim ol kaukau i go insait long liklik
bilum na kisim spia na banara bilong em.   
  10119                       Na samting olsem 6 klok moning, papa wantaim
pikinini i stat long tromoi lek i go insait long bus.   
  10120                         
  10121                       Tupela i wokabaut i go yet na long namel bilong
ples na bus pikinini i hangre nogut tru na em i kaikai sampela kaukau.   
  10122                       Na papa i tanim bek na i lukim boi ya i wok long
kaikai i kam na papa i tok, `Boi st[a]p long kaikai.   
  10123                       Mitupela i no kamap long bikbus yet.'   
  10124                       Tasol boi ya i hangre olsem na em i pinisim
kaikai.   
  10125                       Na tupela i wokabaut i go i go kamap long bus.   
  10126                         
  10127                       Na papa i go sindaun aninit long wanpela diwai
na em i tokim pikinini, `Mi hangre nau yu kisim sampela kaukau, mitupela i bin
kukim na karim i kam tu.   
  10128                       Bai mitupela i kaikai pastaim na bel i pulap na
mitupela i go painim abus.'   
  10129                         
  10130                       Tasol pikinini i tokim papa olsem kaikai i pinis
long rot.   
  10131                       Na papa i askim em gen olsem pikinini i tok tru
o em i giaman tasol.   
  10132                       Na pikinini i tok tru.   
  10133                       Taim papa i harim dispela tok em i belhat nogut
tru.   
  10134                       Na em i tokim pikinini, `Boi, yu mas i stap long
hia na bai mi go sekim dispela traipela diwai.   
  10135                       Olsem taim mi kam bek long bus mi save kilim
planti kapul long dispela diwai.'   
  10136                       Na boi i tok bai em i stap.   
  10137                       Na papa i trikim pikinini bilong em na kwiktaim
tasol em i ran i go bek long ples.   
  10138                         
  10139                       Na pikinini i wetim papa i go, i go tasol papa
bilong em i no kam bek kwik na boi i krai na singaut, `Papa!   
  10140                       Papa!'   
  10141                       Tasol em i no bekim tok bilong boi ya.   
  10142                       Na em i singaut gen, `Papa!   
  10143                       Papa!'   
  10144                       Tasol nek bilong boi i popaia na i kamap olsem
pisin koki bilong PNG.   
  10145                         
  10146                       Na nau sapos yu lukim koki na tok, `Halo koki.' 
 
  10147                       Orait koki bai tok gen halo long yu.   
  10148                       Bikos boi yet i kamap olsem pisin koki.   
  10149                       Piksa bilong yumi PNG na stori i tok olsem.   
  10150                       Stori yet i mekim olsem.   
  10151                       Tasol yupela ol man i no ken mekim olsem na ol i
katim tanget na planim.   
  10152           257-258     1979     Stori i go olsem, bipo tru i gat
wanpela bikpela tarangau i save stap long [bus].   
  10153                       Taim dispela tarangau i lukim pik, dok, manmeri
na pikinini em i no save larim ol i go.   
  10154                       Em i save flai i go daun bai forkim [kisim] ol
na karim ol i go long haus bilong em na bai kaikaim ol.   
  10155                         
  10156                       Taim ol manmeri ol i wokim gaden na wokim paia,
em i save lukim [smok] bilong paia, bai em i flai i go daun bai forkim [kisim]
ol long lek bilong em bai karim ol i go.   
  10157                       Mekim olsem tasol i go i go na klostu ol manmeri
ol i laik pinis nau.   
  10158                         
  10159                       Long wanpela taim olgeta man ol i bung na ol i
laik ranawe i go long Ailan Karkar [Waskia or Takia Pipel, Madang Provins].   
  10160                       Olgeta man ol i go long [bus], ol i katim ol
traipela traipela diwai na ol i wokim ol kanu bilong ol bilong ranawe long
dispela birua bilong ol.   
  10161                         
  10162                       Taim kanu bilong ol i redi pinis olgeta man
helpim narapela narapela long pulim kanu bilong ol i go daun arere long
solwara.   
  10163                       Olgeta kanu redi pinis, na ol meri tu ol i redim
ol kaikai, wara, paiawut na ol samting bilong ol long kisim i go wantaim long
Ailan Karkar.   
  10164                       Olgeta samting redi pinis, olgeta manmeri pasim
tok long bai ol i stat long pulim kanu bilong ol i go daun long solwara long 6
[klok] stret long apinun.   
  10165                       Ol i tok, `Sapos yumi go long san taim, bai
tarangau i lukim yumi long namel long solwara bai em i flai i kam daun bai
kilim yumi.'   
  10166                       Olsem na ol i wetim nait.   
  10167                       Taim nait i kamapim ol, nau ol stat wokabaut i
go daun long solwara na pulim kanu bilong ol i go antap long solwara na ol i
pul i go.   
  10168                         
  10169                       Wanpela lapun meri trangu, em i lusim paspas
bilong han long haus bilong em, na em i kalap i go daun long i go bek long
haus na kisim.   
  10170                       Taim em i wokabaut i go, olgeta man ol i trip
namel long solwara.   
  10171                       Taim meri i go daun long nambis, em i no painim
sampela man.   
  10172                       Em i lukluk i go lukim ol i trip long we tru
long nambis.   
  10173                       Dispela meri, tarangu i bin kilim man bilong em
bipo, olsem na tarangu nogat man bilong helpim em.   
  10174                       Na tu em i nogat pikinini bilong em.   
  10175                       Dispela meri i slip aninit long as bilong
wanpela kal[o]pilum i traipela tru na i gat h[u]l long em.   
  10176                         
  10177                       Meri ya save slip long as bilong dispela diwai
arere long nambis, na tu em i olsem haus bilong em.   
  10178                       Long san taim em i save slip, na long nait taim,
em i save go long gaden bilong em na save kisim ol kaikai.   
  10179                       Em i save kukim ol kaikai bilong em long nait
taim na redim long san taim.   
  10180                       Em i save pret long dispela tarangau na em i no
save mekim paia long san taim.   
  10181                       Nogut tarangau i lukim [smok] bilong paia na
kilim em.   
  10182                         
  10183                       Dispela meri i stap i go na em i gat bel na em i
karim wanpela pikinini man.   
  10184                       Nem bilong em Kinim.   
  10185                       Bihain em i karim wanpela pikinini man gen, em i
kolim Wiwil.   
  10186                       [Las] tru em i karim narapela gen em i kolim
Rukas.   
  10187                       Taim tripela pikinini boi bilong em ol i kamap
bikpela, em i stat long [g]o long haus bilong ol man na painim ol [spia] na
bonara bilong ol na kisim i go givim ol pikinini bilong em.   
  10188                       Tripela boi ya ol i kamap bikpela pinis, ol i
stat tren [skulim] long pait.   
  10189                       Taim nambawan boi ya bai kisim [spia] bilong em
bai ron i go bai sutim wanpela diwai, bai diwai i bruk tu hap bai em i kolim
nem bilong em yet.   
  10190                       Bai em i tok, `Aha Kinim.'   
  10191                       Namba tu na tri, tupela tu bai mekim olsem.   
  10192                       Mama bilong tripela boi ya tokim tripela, em i
tok, `Yupela i no ken i go long we long bus, yupela mas stap klostu tasol.'   
  10193                         
  10194                       Taim tripela boi ol i go bek long mama bilong ol
na ol i askim em, `Bilong wanem yu st[a]pim mipela i no ken go longwe long
bus?'   
  10195                       Na mama bilong ol i tok, `I gat wanpela bikpela
taragau i stap na save kilim ol man na em i save kaikaim ol.'   
  10196                         
  10197                       Em i tok, `Papa bilong yupela dispela taragau i
bin kilim na kaikai pinis.   
  10198                       Na olgeta manmeri ol i ronawe i go i stap nau
long Karkar Ailan.'   
  10199                       Em i tok, `Mi wanpela tasol ol i lusim mi na mi
stap aninit long as bilong kal[o]pilum na mi karim yupela.'   
  10200                       Tripela boi harim na ol i wari nogut tru.   
  10201                       Nau tripela boi ya ol i tok, `Bai mipela kilim
dispela taragau.'   
  10202                       Tasol mama bilong ol i tok, `Yupela manki
nating.   
  10203                       Yupela i no inap long kilim dispela taragau.'   
  10204                       Em i tok, `Ol papa bilong yupela ol i traim i no
inap na ol i ronawe [nabaut] pinis.   
  10205                         
  10206                       Long wanpela de tripela stat katim ol strongpela
strongpela diwai long wokim wanpela haus.   
  10207                       Taim olgeta samting bilong haus i redi pinis, ol
i stat wokim wanpela traipela na strongpela haus tru.   
  10208                       Long ru[p] bilong haus ol i wokim liklik hul
bilong [smok] bilong paia bai i go autsait.   
  10209                       Olgeta samting redi pinis, tripela boi ya, tokim
mama bilong ol long kukim sampela kaikai bilong ol.   
  10210                         
  10211                       Tasol mama bilong ol i pret.   
  10212                       Em i tok, `Nogut mi mekim paia na taragau i
lukim [smok] bilong paia na bai kam kilim mipela.'   
  10213                       Tasol tripela i tok, `Mama, yu no pret, bai
mipela kilim.'   
  10214                         
  10215                       Nau mama bilong tripela boi ya, stat wokim paia.
  
  10216                       Em i wokim draipela paia tru.   
  10217                       Nau [smok] i go aut na taragau i lukim [smok]
bilong paia, em i no isi, em i flai i go daun stret long dispela haus.   
  10218                       Taim taragau i go sindaun antap long dispela
haus, man, haus ya sek i no isi.   
  10219                       Mama bilong ol em i pret nogut tru.   
  10220                       Taim taragau ya flai i go daun antap long haus,
na longpela pinga bilong em i go stret insait long diwai long het bilong haus.
  
  10221                       Taragau i laik pulim aut lek bilong em tasol i
no inap.   
  10222                       Em i go insait tru long diwai olsem na em i no
inap pulim aut.   
  10223                       Nau draipela tupela win[g] bilong em wok long
paitim antap long haus i stap.   
  10224                         
  10225                       Tripela boi ya ol i kisim sebur o klab bilong
ol, ol i ron i go autsait na ol i go antap long haus nau ol i brukim win
bilong em long klab.   
  10226                       Tripela boi ya ol i kilim pinis, ol i no inap
long apim.   
  10227                       Ol i rolim tasol i go daun long graun.   
  10228                       Mam[a] bilong ol i amamas na singsing na kalap
nogut tru.   
  10229                       Em i amamas tru long tripela pikinini boi bilong
em.   
  10230                         
  10231                       Long nek[s] de, ol i wok long bungim ol paiawut.
  
  10232                       Ol i redi pinis, ol i wokim traipela p[a]ia tru.
  
  10233                       Ol i kukim dispela taragau long paia na paia i
pinisim em olgeta.   
  10234                       Taim paia i lait, sampela paia i flai [nabaut]
ol i go holim pas kisim i kam bai putim i go insait long paia.   
  10235                       Tasol sampela liklik hap ol i flai i go ol i no
lukim long en, em nau ol i kamap olsem ol liklik taragau na, nau yumi save
lukim ol i save f[la]i [nabaut].   
  10236                         
  10237                       Taim yu wokim gaden na yu save lukim ol taragau
i save flai insait long [smok] bilong paia.   
  10238                       Em i olsem ol i kamap long ash [sit bilong paia]
bilong dispela bikpela taragau taim tripela boi ya i kukim em.   
  10239                       Olsem ol i save amamas tru long [smok] bilong
paia.   
  10240                         
  10241                       Dispela mama bilong tripela boi i tanim olsem
ston na sanap arere long nambis.   
  10242                       Na tripela pikinini bilong em ol i tanim ston tu
na ol i stap insait long solwara.   
  10243                       Taim ol waitman i no kamap long hap bilong yumi,
nogat manmeri na sip i save kam long dispela hap.   
  10244                       Sapos sip i ron i go, bai ol i brukim daun
dispela sip.   
  10245                       Na manmeri, pik, dok i go klostu, bai ol i kilim
ol.   
  10246                       Nau [misinari] ol i go kisim Katolik Misin Mugil
nau na dispela hap i stap stret, i no gat trabel moa [Mugil Pipel].   
  10247                         
  10248                       Sapos yu husat man laik lukim mama bilong
tripela boi ya, orait yu go long Katolik Misin Mugil long N.   
  10249                       G.   
  10250                       R.   
  10251                       na askim sampela man bai ol inap soim yu.   
  10252                       Tasol long dispela tripela boi yu no inap lukim
bikos ol i stap insait long solwara.   
  10253           259     1979     Wanpela taim wanpela meri i gat bel.   
  10254                       Em go long bikbus tru, long painim kiau bilong
wel paul long bus.   
  10255                       Em i lukim wanpela haus bilong wel paul nau na
em i wok long rausim lip na kisim sampela kiau i stap.   
  10256                         
  10257                       Em i pilim pen long karim pikinini.   
  10258                       Man, em i karamapim bebi insait long dispela
haus bilong wel paul ya na meri ya i brukim lip na karamapim bebi i stap
insait tru.   
  10259                       Na em i go long man bilong em long ples.   
  10260                       Na bebi ya i no dai em i stap gut tru.   
  10261                       Na em i gat tupela tit i kamap pinis.   
  10262                         
  10263                       Orait long wanpela taim nau wanpela bikpela dok
em i save raun tumas long bus.   
  10264                       Oltaim dok ya i go klostu long bebi i stap long
en.   
  10265                       Na em i smelim smel bilong bebi na em i ting,
`Wanpela samting i stap.'   
  10266                       Na em i wok long rausim ol lip i go, i go na i
skrapim bebi long het bilong em.   
  10267                       Bebi ya i krai bikpela tru.   
  10268                       Dok ya i kirap nogut na i ranawe i go bamim het
bilong em long ston na i go pundaun.   
  10269                         
  10270                       Dok ya i kam isi isi tasol i kam klostu na lukim
dispela gutpela bebi i slip i stap.   
  10271                       Dok ya i kisim bebi long tit bilong em na karim
em i go lukim wanpela traipela ston, insait long ston, ren i no save pundaun. 
 
  10272                       I gat gutpela spes insait long en.   
  10273                       Dok i lusim bebi i stap, em i ran i go long haus
na stilim banana mau i kam na givim bebi, long kaikai.   
  10274                       Em i mekim olsem tasol i go i go, pikinini i go
bikpela.   
  10275                         
  10276                       Narapela taim em i go stilim wanpela malo i kam
givim long boi ya long bilas long en.   
  10277                       Arapela taim gen dok i go stilim wanpela banara
i kam givim long boi ya long yusim.   
  10278                       Boi ya i go kamap gutpela yangpela tru.   
  10279                       Na papa bilong em dok i kisim em tupela i go
long ples nau.   
  10280                         
  10281                       Dok i go pas na boi i bihainim em i go.   
  10282                       Dok i go insait long haus bilong papamama bilong
dok ya.   
  10283                       Tupela i go insait wantaim.   
  10284                       Papa bilong dok i lukim tupela olsem em i amamas
tru long boi ya.   
  10285                       Em nau long apinun em i singautim tupela
yangpela pikinini meri bilong em long kisim paiawut i kam givim em.   
  10286                         
  10287                       Tasol pes pikinini meri i les long kisim paiawut
i go.   
  10288                       Na em i mekim tok hambak, `Yu bai kisim man
bilong mi i kam bai mi givim paiawut long yu.   
  10289                       Sori tumas.'   
  10290                       Lapun i singautim namba tu pikinini meri gen
olsem, `Orait yu kisim paiawut i kam.'   
  10291                         
  10292                       Namba tu pikinini meri i harim tok bilong papa
bilong em na i kisim paiawut i go lukim dispela yangpela boi na i lap long em.
  
  10293                       Man, meri ya i lusim paiawut tasol em i go
holimpasim boi ya.   
  10294                       Em i amamas tru.   
  10295                       Papa i maritim tupela i stap na wokabaut gut
tru.   
  10296                         
  10297                       Tasol wanpela taim dok i stilim wanpela kakaruk
na lapun papa i belhat na i kilim dispela dok dai pinis.   
  10298                         
  10299                       Boi ya wantaim meri bilong em i kam kamap long
ples.   
  10300                       Tupela i go long gaden na boi i no lukim papa
bilong em dok ya i dai.   
  10301                       Olsem em i krai, krai i go i no inap na em i
kisim spia na sutim em yet na em i dai pinis.   
  10302                       Meri bilong em i kam lukim olsem.   
  10303                       Na em tu i hangamap long rop na i dai wantaim
em.   
  10304           260     1979     Long bipo tru i gat 40-pela yangpela meri
tasol i stap long namel tru bilong Indonesia na PNG long bikpela bus tru.   
  10305                       Na long dispela taim i no gat ol man na ol i no
save tingim i gat man na ol tu i no klia man em wanem samting.   
  10306                       Na ol yet save tingim ol yet save i stap olsem
yet.   
  10307                       Long bipo tru i go yet.   
  10308                         
  10309                       Na ol yet save wokim haus, mekim gaden, lukautim
pik na olgeta wok i stap long han bilong ol yet.   
  10310                       Tasol long wanpela taim wanpela yangpela meri
bilong ol em laik tru long dring wara.   
  10311                       Long wanem ol bin wokim wanpela bikpela gaden
bilong ol na san hatim em tru na meri ya em lusim ol na i go long wanpela ples
ol i save dring long en.   
  10312                         
  10313                       Na wanpela yangpela naispela boi tru em wok long
painim kapul long bus na em harim bikpela nois tru na em harim ol wok long lap
na wokim gaden i go.   
  10314                       Na boi ya tu i no save tingim i gat meri o man
na em save ting olsem i gat kapul na muruk o ol kain abus bilong bus tasol.   
  10315                       Na em yet save pilim olsem.   
  10316                       Em yet save i stap long bipo yet i go olsem.   
  10317                       Tasol boi ya tu lusim ples bilong em olsem inap
long 100 [mail] samting na wokabaut i go long painim abus long hap bus.   
  10318                         
  10319                       Na taim em go kamap long dispela hap na harim
no[is] olsem em i go isi isi tru na sindaun na wok long lukluk na harim, harim
tok bilong ol.   
  10320                       Na em i kirap nogut tru long wanem em i no save
lukim kain samting olsem long bus inap tru long bipo yet.   
  10321                       Na em yet lukim skin bilong em na skin bilong
ol, em wankain tasol.   
  10322                       Tupela samting tasol em narapela.   
  10323                       Long wanem ol i gat tupela longpela samting
ha[n]gamap long susu na tok bilong ol tu em i no harim.   
  10324                       Na em pret tru tasol em i no pret tumas.   
  10325                         
  10326                       Na taim em lukim meri go daun long wara long
dring dispela boi ron i go daun na em sindaun long het bilong wara na taim
meri putim maus bilong em long wara boi tanim olsem moskito na ron antap long
wara i go na meri dringim pinis wantaim wara.   
  10327                       Na taim em dring pinis em i go bek na wok
wantaim ol long gaden.   
  10328                       Orait long apinun ol pinis wok long gaden
olgeta.   
  10329                       Kirapim singsing na pulim longpela lain i go
long haus bilong ol.   
  10330                       Na taim ol kamap long haus ol mekim bikpela
kaikai na ol amamas wantaim na kaikai.   
  10331                         
  10332                       Tasol dispela meri em i no laik kaikai.   
  10333                       Na em tokim ol p[o]roman bilong em na tok, `Nau
mi gat bikpela pen kamap long bel bilong mi.   
  10334                       Olsem mi i no inap kaikai.'   
  10335                       Na em wok long slip tasol long wanpela rum inap
long tupela wik olgeta.   
  10336                       Na bel bilong em stat long solap na ol yangpela
meri ol tok, `Yu kam autsait.'   
  10337                       Ol lukim bel bilong em na ol kirap nogut tru
long wanem ol i no save lukim samting olsem bipo.   
  10338                       Na inap long 3-pela wik meri wok long krai long
rum we em save slip long en.   
  10339                       Na ol i go lukim em na em karim wanpela boi.   
  10340                       Ol tu pret tasol ol wok long lukautim na boi em
kamap bikpela liklik.   
  10341                       Em yet kalap na pulim tupela susu na wok long
dring.   
  10342                       Na i no long taim boi kamap bikpela boi tru.   
  10343                       Na smatpela tru.   
  10344                         
  10345                       Na boi maritim wanpela bilong ol na em kisim
pikinini boi gen na taim olgeta yangpela meri lukim dispela ol meri to[k], `Yu
mekim olsem long mi.'   
  10346                       Na narapela i tok, `Mi pastaim.'   
  10347                       Na ol wok long pulim boi i go kam na em givim
bel long olgeta meri na sampela karim boi na sampela karim g[e]l.   
  10348                       Na nau yumi i stap planti tru i go.   
  10349           261     1979     Long taim bipo, long wanpela ples wanpela
brata na wantaim susa tupela i stap long ples.   
  10350                       Nem bilong ples Kwipage Nokiake [Madang
Provins?].   
  10351                       Nem bilong brata ya Perkagel na nem bilong susa
Direduruagele.   
  10352                         
  10353                       Na long wanpela de brata i tokim susa bilong em
Direduruagele, `Oltaim mitupela i stap long ples tasol em i nogut.   
  10354                       Nau taim bilong san i kamap, moa beta yu go na
digim sampela kaukau long gaden na redim.   
  10355                       Bai mitupela i go long bus na painim sampela
abus bilong mitupela.'   
  10356                       Nau susa i go long gaden na painim ol gutpela
kaukau long gaden.   
  10357                         
  10358                       Na brata Perkagel em i sapim spia na supsup na
taitim bonara bilong em.   
  10359                       Samting redi pinis na long ne[ks] moning tupela
i kirap na go long bus.   
  10360                       Taim tupela i kamap pinis long ples bilong slip
nau brata i tokim susa bilong em, `Yu stap hia na mekim paia, klinim ples
bilong slip, na redim sampela kaikai bilong mitupela i stap.   
  10361                       Mi go long bus na painim sampela abus bilong
mitupela long nait.'   
  10362                       Na taim em i laik i go na em i tokim susa, `Plis
yu no ken raun arere long haus nabaut hia.   
  10363                       Yu mas stap tasol long haus hia.'   
  10364                       Nau brata i go long bus, na susa i stap, stap em
i les na em i go arere long haus longwe liklik na em i painim gutpela rop
bilong wokim bilum.   
  10365                       Nau em i go na kisim rop i stap.   
  10366                       Nau em i harim wanpela man i paitim kundu na
singsing i kam.   
  10367                       Man em i bilas nogut tru.   
  10368                       Nem bilong man ya Digindagan.   
  10369                         
  10370                       Nau em i tokim meri, `Kisim bilum bilong yu i
kam hia.'   
  10371                       Nau man ya i pulimapim tru kain kain bilas i gat
kain kain kala insait long bilum.   
  10372                       Taim meri lukim dispela em i kirap nogut tru.   
  10373                       Leva bilong meri kirap nogut na klostu em i laik
go wantaim em.   
  10374                       Man Digindagan i givim pinis na em i kirap na
paitim kundu na singsing na i go.   
  10375                       Meri i kirap na go long haus na em i stap.   
  10376                       Taim brata i kam bek, susa i wok long krai i
stap.   
  10377                       Em i no kaikai.   
  10378                       Brata i givim sampela mit bilong kapul long em
na em tu em i no kaikai.   
  10379                       Em i krai i yet na brata i tok, `Nau mi save
pinis, mi tokim yu no ken go arere long haus.   
  10380                       Yu mas stap tasol long haus tasol yu bikhet long
tok na yu go na yu lukim pinis Digindagan.   
  10381                       Orait pinis krai na kaikai bai yu ken go long
en.'   
  10382                       Nau meri pinisim krai na em i kaikai.   
  10383                       Long moning tupela i go bek long ples.   
  10384                       Nau brata i brukim paiawut na bungim ston.   
  10385                       Em i redi pinis na nau brata i kisim wanpela
traipela pik nogut tru i kam na em i kilim na kukim.   
  10386                       Pik kuk pinis em i rausim na katim ol pik.   
  10387                         
  10388                       Nau em i bilasim gut tru susa bilong em.   
  10389                       Naispela pu[r]pu[r] na paspas long han, bis long
nek, naispela kain pisin gras long het bilong em na planti kumul tru.   
  10390                       Em i bilasim em gut tru.   
  10391                       Bilas i pinis.   
  10392                       Brata i kisim bros bilong pik, em i putim planti
sol antap long em na i givim susa bilong em.   
  10393                       Taim susa holim i stap wantu bikpela lait bilong
klaut wantaim ren i kam na kisim meri i go pinis.   
  10394                       Nau long yumi i save salim ol meri long mar[i]t.
  
  10395                       Em i asua bilong meri Direduruagle
[Direduruagele] tasol.   
  10396                       Em i sakim tok bilong brata.   
  10397                       Yumi save wari tru long susa i lusim mipela na
go pas wantaim nupela man.   
  10398           262     1979     Long bipo tru ol man bilong R[a]mu i stap
gut tru na amamas wantaim.   
  10399                       Tasol wanpela taim ol i gat bikpela singsing i
kamap long ples.   
  10400                       Na dispela ples i stap longwe liklik, na wanpela
yangpela meri i stap.   
  10401                       Na ol man i resis long singsing na pairapim ol
kundu na mekim save tru.   
  10402                         
  10403                       Tupela yangpela man wantaim mama bilong ol i go
bihai[n] tru.   
  10404                       Wanpela lapun meri i sindaun long rot na kus
bilong em i pundaun na skin bilong em i gat grile.   
  10405                       Dispela lapun meri nogut ya askim tupela
yan[g]pela man wantaim mama bilong ol na em i tok olsem, `Ol pikinini yupela i
kam long singsing tasol mi gat sampela taro na kaukau i stap long bilum bilong
mi na bai yupela inap long kaikai o nogat?'   
  10406                         
  10407                       Lapun meri i bin askim planti ol yangpela man
tasol ol i spetim em na tok bilas long em.   
  10408                       Tasol tupela yangpela man ya wantaim mama bilong
ol i tok olsem, `Lapun mama, mipela i laik i go long singsing tasol mipela i
hangre nogut tru.   
  10409                       Bai mipela kaikai, strong na i go long
singsing.'   
  10410                         
  10411                       Nau lapun meri i autim olgeta toktok bilong em,
na i tok olsem, `Yupela i go singsing long sait bilong yupela.   
  10412                       Larim ol man singsing insait na yutupela wantaim
mama singsing arere.   
  10413                       Dispela gutpela meri bai seksek na kam insait
long yutupela.   
  10414                       Na planti ol man i ting olsem yangpela gutpela
meri bai seksek long mipela.   
  10415                       Tasol ol i lus tru na meri ya i kam stret long
tupela man wantaim mama bilong ol i singsing long en.'   
  10416                       Na ol i mekim save tru long singsing na olgeta
man ya ol i lus tru na bikpela wari tru.   
  10417                         
  10418                       Nau ol tupela man wantaim mama bilong ol na
gutpela yangpela meri ol i kam long ples na lapun meri i bin [tromoi] stik
bilong em na bikpela r[e]n i pundaun na bikpela wara i ron i go daun long
solwara.   
  10419                       Na planti ol manmeri trai hat tru long wokim
bris tasol wara i strong na karim olgeta diwai i go.   
  10420                         
  10421                       Olgeta manmeri i stap long hap wara na i stap
olgeta.   
  10422                       Na ol i no kam long hap.   
  10423                       Ol i save stap long hap bilong ol.   
  10424                       Na tupela yangpela man wantaim mama bilong ol
[wantaim] lapun [yangpela] meri ya ol i stap long sait bilong ol na i stap
olgeta.   
  10425                         
  10426                       Olsem na nau ol kolim Wara Ramu.   
  10427                       Bipo Wara Ramu i no save ron.   
  10428                       Dispela stori i kam long [Wara] Ramu klostu long
Madang Provins.   
  10429           263     1979     Long bipo, bipo tru wanpela lapun meri i
stap wantaim pikinini man bilong em.   
  10430                       Long dispela taim ol i no save wok long gaden,
ol i stap i go inap pikinini man bilong lapun meri i maritim wanpela meri long
narapela ples.   
  10431                       Ol i stap na tupela manmeri i kamapim 4-pela
pikinini.   
  10432                       Taim man wantaim meri, pikinini bilong em ol i
stap na ol i no save lukautim lapun mama bilong man.   
  10433                       Nogat tru.   
  10434                       Tarangu lapun mama i save slip wantaim hangre.   
  10435                         
  10436                       Wanpela taim nau, man ya i go long bus na wokim
wanpela haus pisin.   
  10437                       Na em i was i stap.   
  10438                       Taim em i was long haus pisin i stap long bus,
na lapun mama bilong em i klostu tru i laik dai long ples.   
  10439                         
  10440                       Taim em i slip long bet, spirit bilong em i
kamap olsem wanpela muruk na i go bihain pikinini bilong em i go long bus.   
  10441                       Em i go klostu long haus pisin na kaikai
[pikinini] diwai klostu long haus pisin bilong pikinini bilong em.   
  10442                       Taim pikinini bilong em i lukim em.   
  10443                       Na man i ting olsem em i muruk tru ya.   
  10444                       Na em wantu tasol i sutim dispela muruk.   
  10445                       Taim muruk hia i laik i dai em i kirap na i
toktok olsem ol man i save toktok.   
  10446                       Em i tok, `Yu kilim mi pinis na no ken kaikaim
mi.   
  10447                       Yu mas katim diwai antap long mi na yu go long
ples na yu go stap olsem wanpela o tupela mun i pinis, orait yu kam bek.   
  10448                       Taim yu lukim ol samting i gro o kamap antap
long ples mi slip, orait yu mas luk[au]tim.   
  10449                       Em i kaikai bilong yupela.'   
  10450                       Man ya i harim na em i mekim olsem spirit bilong
mama bilong em i bin tokim em.   
  10451                         
  10452                       Bihain tupela mun i go pinis, em i kam na lukim
nupela samting i gro pinis antap long ples taim spirit bilong mama bilong em i
slip long en.   
  10453                       Em i lukim na em i lukautim.   
  10454                       Bihain man i traim long kaikai na i swit tru.   
  10455                       Na ol i lukautim sampela long planim.   
  10456                         
  10457                       Stat long dispela taim yet nau ol i mekim gaden.
  
  10458                       Na ol i planim dispela yam ol i lukautim i go na
i kamap planti tru.   
  10459                       Olsem na nau long Nuku mipela i save planim yam
[Mehek Pipel, Wes Sepik Provins].   
  10460           264     1979     Bipo tru i gat tupela [a]nimal i stap, Dok
na Sikau.   
  10461                       Tupela i gutpela pren tru.   
  10462                       Tupela i stap olsem pren inap longpela taim moa.
  
  10463                         
  10464                       Tupela i no save kros o pait.   
  10465                       Nogat tru.   
  10466                       Tupela pren ya i save kukim kaikai bilong tupela
long hat bilong san tasol.   
  10467                       Olgeta taim tupela save lukim smok i save kamap
long wanpela maunten paia.   
  10468                       Em Manam Ailan [Manam Pipel, Madang Provins].   
  10469                         
  10470                       Tupela save tingting planti na tok husat i save
wokim dispela smok, `Mobeta mitupela mas i go na lukim na kisim i kam.'   
  10471                       Tupela i wok long toktok i go na Sikau i tokim
Dok olsem, `Pren yu i kisim i kam.   
  10472                       Sapos mi painim birua bai mi i no inap kamap
long yu.   
  10473                         
  10474                       `Sapos yu wet longpela taim tumas, em yu mas
save em i painim bagarap.'   
  10475                       Em sikau i tok olsem pinis na swim i go olsem
long ailan.   
  10476                         
  10477                       Dok i wok long wetim pren bilong em Sikau i stap
long bik ples long nambis.   
  10478                       Sikau i swim i go i go na kamap long nambis
bilong Manam Ailan.   
  10479                       Em i malolo pinis na i go antap long ples smok i
wok long kamap.   
  10480                         
  10481                       Em i go kisim wanpela hap paiawut i wok long
lait na kam bek long nambis na swim i kam bek.   
  10482                       Taim em i swim i kam na si (solwara) i traim
long mekim i dai paia bilong em.   
  10483                       Tasol nogat em i was gut tru na i kam.   
  10484                       Em i kam klostu tru long nambis na bikpela si
tru i kirap na mekim indai paia bilong em.   
  10485                         
  10486                       Taim Dok i lukim olsem em i kros nogut tru na
tokim Sikau, `Nau bai mi i go kisim.'   
  10487                       Na em i swim i go.   
  10488                       Em nau Dok i traim.   
  10489                       Em i swim i go na kamap malolo pinis na i go na
kisim wanpela hap paiawut i lait na kam bek.   
  10490                       Na em tu olsem.   
  10491                       Si i wok long traim long wasim paia bilong em,
tasol Dok i was gut tru long paia na i kam kamap.   
  10492                         
  10493                       Em i go antap na i tokim Sikau, `Nau bai yu mas
painim paia bilong yu yet na kukim kaikai.'   
  10494                       Na tara[n]gu sikau ya i harim olsem na em i sem
na em i go long bus na i stap.   
  10495                       Olsem na nau Sikau i save stap long bus na dok i
save stap wantaim man long ples.   
  10496                       Na tu olsem na nau mipela long bikples i gat
paia.   
  10497           265-267     1979     Long bipo tru wanpela yangpela man em i
kisim banara na spia bilong em na em i go long bus.   
  10498                       Taim em i go kamap long wanpela diwai i gat
planti kaikai bilong em.   
  10499                       Man, ol pisin i no pilai pilai long dispela
diwai.   
  10500                       Ol i pulap nogut tru.   
  10501                       Ol traipela traipela pisin.   
  10502                       Ol i kolim koki, na dispela man i lukim olsem na
em i wokim haus antap long dispela diwai.   
  10503                       Na em i go insait long haus na i was i stap.   
  10504                         
  10505                       Taim em i sindaun na was i stap.   
  10506                       Na planti pisin moa i kam long kaikai pikinini
bilong dispela diwai.   
  10507                       Taim man ya i sutim ol pisin na pisin i karim
spia i go pundaun antap long limbum.   
  10508                       Em i wok long sutim ol dispela koki.   
  10509                       Na em i no pundaun i go daun stret long graun.   
  10510                       Nogat.   
  10511                       Olgeta i go hangamap long dispela limbum.   
  10512                         
  10513                       Em i wok long mekim olsem i go i go na taim i
pinis.   
  10514                       Olsem na em i lusim i go long ples.   
  10515                       Em i go slip i stap.   
  10516                       Na long moningtaim, samting olsem 6 klok.   
  10517                       Em i kirap na karim banara bilong em na i go
pinis long was gen long dispela diwai em i bin wokim haus long en.   
  10518                         
  10519                       Man ya i go was i stap na ol koki i kam pulap i
stap.   
  10520                       Na dispela man i sutim ol pisin i no go daun
long graun.   
  10521                       Nogat.   
  10522                       Ol i hangamap gen long dispela limbum.   
  10523                       Em i mekim olsem i go i go na em i belhat nogut
tru.   
  10524                       Na em i sutim wanpela koki gen na em i go
hangamapim ge[n] long dispela limbum.   
  10525                         
  10526                       Nau em i go daun long graun.   
  10527                       Na i lusim ol banara bilong em i stap long graun
na em i wokim rop na em i goap long dispela limbum i wok long i go longpela
tru i go antap.   
  10528                       Na dispela limbum i karim dispela man i go antap
long mun.   
  10529                         
  10530                       Dispela limbum i go insait na i lusim dispela
man i stap antap na em i kamdaun sot get.   
  10531                       Dispela limbum i kam sotpela tru long graun.   
  10532                       Na tarangu man ya i stap antap yet.   
  10533                       Man, tarangu i pret nogut tru.   
  10534                       Na em i hait i stap long arere long ples i stap.
  
  10535                       Na wanpela lapun meri i kisim pipia i kam tromoi
arere long dispela man i hait long en.   
  10536                         
  10537                       Nau dispela lapun meri i kisim dispela man na i
bringim em i go long haus bilong em.   
  10538                       Nau lapun meri i tokim man ya, `Olgeta koki yu
bin sutim em mi kamautim ol gras bilong ol na bungim i stap.   
  10539                       Na ol kaikai bilong ol mi smokim na putim antap
i stap long bet.'   
  10540                         
  10541                       Na dispela lapun meri wantaim dispela man ya,
tupela i sindaun i stap.   
  10542                       Dispela man ya i lukim traipela paia i lait i
stap.   
  10543                       Lapun meri i bosim i stap.   
  10544                       Man ya i bin go antap i lukim dispela paia na em
i pret wantaim na i stap.   
  10545                         
  10546                       Tasol meri i tokim em, `Yu no ken pret.'   
  10547                       Yu mas kam boinim skin long paia.   
  10548                       Orait dispela man i kam sindaun long paia na
boinim skin.   
  10549                       Na lapun meri i go long gaden na i kisim kaikai
na kam kukim na em wantaim dispela man i kaikai.   
  10550                       Na lapun meri i tokim man ya olsem, `Long nait
bai ol manmeri i kamap na singsing.'   
  10551                       Na tupela i stap.   
  10552                         
  10553                       Tupela i stap i go long apinun na i go inap long
nait.   
  10554                       Man, i no pilai pilai manmeri i kamap na
singsing.   
  10555                       Dispela man i askim dispela lapun meri ya olsem,
`Ei, tumbuna planti manmeri i stap we na ol i kam singsing?'   
  10556                       Dispela man i go het yet na i askim, `Taim mi
kam na mi no lukim planti man.   
  10557                       Na i no gat haus bilong ol ya.   
  10558                       Ol i stap olsem wanem na ol i kam singsing?'   
  10559                         
  10560                       Ol Sta Pipel Singsing   
  10561                         
  10562                       Na dispela lapun meri i trikim em i tok olsem,
`Ol i stap long narapela ples na i kam singsing.'   
  10563                       Em i trikim olsem.   
  10564                       Tasol ol dispela lain manmeri i no man tru.   
  10565                       Nogat.   
  10566                       Ol i sta tasol i bin tanim kamap manmeri na i
kamap singsing.   
  10567                         
  10568                       Ol dispela manmeri i laik singsing bai ol i
brukim hap lek bilong ol na smokim i stap long paia.   
  10569                       Lapun meri ya i bin bosim ol i stap.   
  10570                       Na ol i save singsing long hap lek bilong ol
tasol.   
  10571                       Taim hap lek bilong ol i pen ol i save senisim
lek bilong ol na singsing long hap lek gen.   
  10572                       Na smokim hap lek bilong ol gen.   
  10573                         
  10574                       Ol i wok long mekim olsem i go tulait.   
  10575                       Na dispela lapun meri ya em i putim man ya i
save insait long haus na i bosim lek bilong ol i stap.   
  10576                       Man ya i go i stap inap 4-pela wik samting
wantaim dispela lapun meri.   
  10577                       Papamama bilong dispela man i painim em i go i
go na ol i no painim em.   
  10578                         
  10579                       Olsem na papamama na ol famili bilong em i mekim
bikpela kaikai na ol i kaikai na sori long em i stap na krai long em olsem ol
i ting em i dai pinis.   
  10580                       Olsem na ol i sori long em i stap.   
  10581                         
  10582                       Tasol dispela man i stap antap yet wantaim lapun
meri ya yet.   
  10583                       Bihain nau dispela lapun meri ya i laik salim
dispela man i kam bek gen long ples bilong em.   
  10584                       Taim em i laik salim man i kam bek.   
  10585                       Em i redim olgeta samting bilong man ya long
kisim i go daun.   
  10586                         
  10587                       Nau dispela lapun meri i tokim dispela boi ya
olsem, `Yu mas go antap long dispela diwai na kisim ol dispela pikinini bilong
rop.   
  10588                       Tasol yu no ken kisim dispela i retpela na
yelopela long en.   
  10589                       Yu mas kisim ol grinpela tru ya.'   
  10590                       Olsem na dispela boi i bihainim maus bilong
lapun meri.   
  10591                       Na em i kisim ol grinpela pikinini bilong rop.   
  10592                       Na em i kisim isi isi tru i kamdaun long graun. 
 
  10593                       [] [skrapim] skin bilong em na aiwara bilong
em i kamap.   
  10594                       Na dispela boi i kisim i go givim tumbuna bilong
em.   
  10595                       Na dispela lapun meri i tokim em olsem, `Yu
kisim i go haitim gut long hap na karamapim em gut.'   
  10596                       Olsem na dispela boi i karamapim em gut olsem
tumbuna bilong em i tokim em.   
  10597                         
  10598                       Tupela i go raun long gaden i stap inap olsem
long 5 klok samting na tupela i go bek long ples.   
  10599                       Tupela i go kamap na lapun i tokim dispela boi,
`Yu opim dua.'   
  10600                       Na dispela man i go opim dua na em i lukim
tupela naispela yangpela meri i sindaun i stap.   
  10601                       Na dispela boi i kirap nogut tru na i kaikaim
tit bilong em long dispela tupela meri.   
  10602                         
  10603                       Man, man naispela meri tru.   
  10604                       Na lapun meri i tokim em, `Em meri bilong yu.'   
  10605                       Na dispela boi i amamas tru long tupela meri
bilong em.   
  10606                       Tasol narapela ai bilong em i bagarap.   
  10607                       Long wanem taim man i goap na kisim antap long
diwai na han bilong em i mekim hap ai bilong em i bruk.   
  10608                         
  10609                       Ol i slip i go tulait na lapun meri i laik salim
dispela man wantaim tupela meri bilong em wantaim i kam daun gen long graun.   
  10610                         
  10611                       Nau dispela lapun i pulim lip bilong limbum i go
antap na em i bringim dispela man wantaim tupela meri bilong em i go daun long
graun.   
  10612                       Nau dispela man i kisim tupela meri bilong em i
go long ples.   
  10613                         
  10614                       Ol i wokabaut i go kamap klostu long ples na
dispela man i haitim tupela meri ya long as bilong banana na em yet i go long
ples.   
  10615                       Em i go kamap na papamama bilong em i krai nogut
tru long em.   
  10616                       Ol i ting olsem pikinini bilong ol i dai pinis. 
 
  10617                         
  10618                       Hambak Brata i Kamap Blakbokis   
  10619                         
  10620                       Nau pikinini i tokim papamama na ol lain famili
bilong em.   
  10621                       Na ol i bungim kaikai na mekim bikpela pati tru.
  
  10622                       Na ol i kilim pik na ol i kukim kaikai i stap.   
  10623                       Nau dispela man i go na kisim tupela meri i kam
long ples klia.   
  10624                       Ol papamama i lukim na ol lain bilong ol i
amamas tru long pikinini i kisim tupela meri.   
  10625                         
  10626                       Narapela i ai nogut na wanpela gutpela ai.   
  10627                       Ol i mekim bikpela pati na i amamas long dispela
tupela meri na man ya tu.   
  10628                       Liklik brata bilong man i lukim tupela meri
bilong brata bilong em na em i seksek.   
  10629                         
  10630                       Na em i askim nambawan brata olsem, `Yes brata,
mobeta yu givim wanpela meri long mi na mi maritim.   
  10631                       Na yu ken maritim wanpela bilong yu yet.'   
  10632                         
  10633                       Bikpela brata i tokim liklik bilong em olsem,
`Man, strong bilong mi na mi painim.   
  10634                       Sapos yu laikim, orait yu ken kam sindaun gut na
harim stori.   
  10635                       Bai mi mas stori gut long yu pastaim, na yu ken
go na painim bilong yu yet.'   
  10636                         
  10637                       Liklik brata ya em i amamas tru long tok bilong
bikpela brata bilong em.   
  10638                       Na em i kam sindaun klostu.   
  10639                       Na bikpela brata bilong em i stori long em.   
  10640                       Tasol dispela manki i no bin sindaun gut na em i
no kisim gut stori long bikpela brata bilong em.   
  10641                       Na long tulait em i kirap na kisim banara bilong
em na em i go long bus.   
  10642                       Brata bilong em i bin wokim haus bilong was long
en pinis.   
  10643                         
  10644                       Taim em i go was i stap na em i sutim wanpela
koki.   
  10645                       Na koki i go pas i stap long limbum.   
  10646                       Na dispela boi i go daun na i go antap long
dispela limbum.   
  10647                       Olsem brata bilong em i mekim.   
  10648                       Taim em i goap long dispela limbum, limbum i
bringim em i go antap tru long plenet mun.   
  10649                       Em i goap na i go kamap pinis, limbum i go daun
gen long graun.   
  10650                         
  10651                       Em i go sanap long arere i stap na dispela lapun
meri em i bin kamap long bikpela brata bilong em i kam.   
  10652                       Na bringim dispela tumbuna bilong em i go long
haus.   
  10653                       Em i go kamap long haus na tumbuna bilong em i
kukim kaikai na i givim em.   
  10654                       Em i kaikai pinis na lapun ya i tokim em olsem
long nait bai olgeta manmeri bai kam singsing.   
  10655                         
  10656                       `Na dispela paia mi bosim i stap, bai ol i kam
lusim hap lek bilong ol na smokim i stap.   
  10657                       Olsem na mi toksave long yu.   
  10658                       Yu man tru, na yu kam antap.   
  10659                       Yu mas mekim olsem bikpela brata bilong yu.'   
  10660                         
  10661                       Orait long nait ol i kam long singsing na olgeta
i kamautim lek bilong ol na ol i smokim na ol i singsing long wanpela lek
tasol.   
  10662                       Dispela liklik boi em i bin go antap ya.   
  10663                       Em i lukim lek bilong ol, na dispela man em i
daunim spet bilong em i laik kisim wanpela na kaikai.   
  10664                         
  10665                       Olsem na em i kisim lek bilong wanpela man na em
i kaikai.   
  10666                       Ol i singsing i go tulait.   
  10667                       Orait, olgeta i kam bek long kisim hap lek
bilong ol na joinim gen.   
  10668                       Tasol wanpela tarangu i kam painim lek bilong
em.   
  10669                       Nogat.   
  10670                       Manki ya i kaikaim pinis.   
  10671                       Olsem na ol i kilim dispela manki.   
  10672                       Na tromoi em i go daun long graun.   
  10673                         
  10674                       Nau dispela manki i tanim olsem liklik
blakbokis.   
  10675                       Na em i kam raunim ai bilong brata bilong em.   
  10676                       Brata i save nau.   
  10677                       Liklik bilong em ol i kilim em pinis.   
  10678                       Olsem na em i sori na i krai long em.   
  10679                       Dispela tumbuna s[to]ri i kam long Kaiapit,
Viles Pupuk [Adzera Pipel, Morobe Provins].   
  10680           268     1979     Long bipo tru i gat wanpela man nem bilong
em Mairua.   
  10681                       Em i stap long Maunten Marien[berg?].   
  10682                       Na bihain em i go long wanpela ples nem bilong
em Amunu.   
  10683                       Na em i go lukim ol man i go tanim graun.   
  10684                         
  10685                       Long wanpela gaden nem bilong em Waiberav na em
i singaut na i tok sapos brata em i marit orait liklik brata i no ken marit.   
  10686                       Em i tok olsem na ol man i stap long gaden ol i
harim tok bilong masalai Mairua na ol i belhat nogut tru.   
  10687                         
  10688                       Na ol i salim wanpela pikinini nem bilong em
Pupu.   
  10689                       Na em i go kamap long ples Amunu na em i lukim
draipela man nogut tru lek han bilong em i gat ol paspas tasol, na long het
bilong em tu i gat bikpela paspas tru i stap long en.   
  10690                         
  10691                       Na Pupu i go bek na tokim ol man long gaden
Waiberav.   
  10692                       Na em i tokim ol man long masalai man ya, na em
i tok, `Yupela, i no liklik man em i stap na em i singaut.   
  10693                       Bikpela man nogut tru ya, lek han na het bilong
em i gat ol paspas tasol.'   
  10694                       Na ol man i no lukim ples bilong masal[a]i man
ya em i save sindaun antap long diwai tanget na ol man i lukim olsem na ol i
mekim h[u]l long as bilong diwai tanget.   
  10695                         
  10696                       Masalai Mairua em i laik i kam sindaun antap
long diwai tanget ya nogat em i brukim dispela diwai tanget na em i go daun
long hul bilong graun na ol man i kisim stik bilong tanim graun i kam na ol i
kilim em.   
  10697                         
  10698                       Pupu i kolim tupela pren bilong em, Kabayui na
Kabadidi na em i tokim ol., `Yutupela katim het bilong Mairua na putim insait
long garamut olsem.'   
  10699                       Na tupela pren bilong em Kabayui na Kabadidi i
katim het bilong em na ol i putim insait long garamut.   
  10700                         
  10701                       Na ol slip na long nait klaut i pairap na
bikpela ren i kam daun na solwara i kamap insait long dispela garamut.   
  10702                       Na tupela pis tu i kamap insait long dispela
garamut.   
  10703                       Nem bilong tupela pis ol i kolim Memel na Dui.   
  10704                         
  10705                       Memel em i waitpela pis.   
  10706                       Dui em i blakpela pis.   
  10707                       Na pren bilong em Kabayui i gat wok long gaden
bilong em na em i tokim pren bilong em Kabadidi na em i tok, `Mi no gat abus
bilong givim long ol man i mekim wok gaden bilong mi.'   
  10708                         
  10709                       Na Kabadidi i tokim Kabayui, `Yu go sutim
blakpela pis Dui.'   
  10710                       Na Kabayui i go popaia long dispela blakpela pis
Dui na em i sutim waitpela pis Memel.   
  10711                       Na long nait solwara i stap insait long garamut
ya em i pairap na em i kalap kalap na em i laik i go, na tupela pis tu ol i
kalap kalap na solwara i kapsait na tupela pis i kapsait wantaim solwara na
solwara i kisim ol i go long nambis.   
  10712                         
  10713                       Na solwara i stap nau long yupela ol nambisman
na ol pis i pulap long em na yupela ol nambisman i save trip long kanu na
yupela i wok long kaikaim ol pis long solwara.   
  10714                       Tasol mi laik tokim yupela ol nambisman olsem
dispela solwara em i no bilong yupela ol nambisman.   
  10715                         
  10716                       Nogat.   
  10717                       Em i bilong mipela ol man bilong bus na olsem
solwara i kamap long bus bilong mi long Amunu.   
  10718           269     1979     Long bipo bipo tru traipela snek hia nem
bilong em Kaiwaru i save i stap antap long skai.   
  10719                       Em i wanpela snek bilong kaikai ol man, pik, dok
na sampela samting tu long graun.   
  10720                         
  10721                       Olgeta de Kaiwaru i save stretim em yet antap na
i kamdaun kilim ol manmeri i go antap long kaikaim ol.   
  10722                       Em i mekim olsem i go i go na ol manmeri i pinis
long olget[a] ples, tasol i gat wanpela meri tasol.   
  10723                       Dispela yangpela meri i ranawe i go i stap
insait long bus insait long hul bilong ston.   
  10724                       Taim em i stap i go na em i karim wanpela
pikinini blak bokis na meri hia i belhat nogut tru na i laik kilim em indai.   
  10725                       Tasol em i kirap nogut na i harim wanpela liklik
nek i tok, `No ken kilim mi bai mi helpim yu mama na larim mi i stap wantaim
yu.'   
  10726                         
  10727                       Taim blak bokis i go bikpela liklik em i save
flai i go nau long painim kaikai bilong em wantaim mama bilong em.   
  10728                       Tupela i stap i go na em i karim wanpela
pikinini boi na em i man, blakbokis hia i amamas nogut tru.   
  10729                       Na em i save wok hat tru na i save go aut painim
wara, kaikai, na paiawut bilong mama wantaim boi na em yet na tu save was gut
tru long Kaiwaru.   
  10730                       Nogut bai i painim tupela na kaikaim ol.   
  10731                         
  10732                       Wanpela moning blakbokis i flai i go aut longwe
tru long painim kaikai.   
  10733                       Mama wantaim pikinini i hangre na pikinini ya i
krai nogut tru na bikpela tru.   
  10734                       Kaiwaru i harim krai olsem na em i hangamapim
het i kamdaun na em i tok em `Husat ya?'   
  10735                       Ples i no gat man o man ya i bin hait long hul
long mi.'   
  10736                       Na i lap strong tru na Kaiwaru i pundaun i
kamdaun long graun.   
  10737                         
  10738                       Meri i kirap nogut na i lukluk ausait long hul,
nogat.   
  10739                       Traipela het bilong Kaiwaru i mekim nois i stap
long hul.   
  10740                       Meri i save bai Kaiwaru bai kilim em na boi ya
olsem na em i stat long krai na mekim wanpela singsing sori.   
  10741                       Na blak bokis i harim dispela singsing na i
tokim em long, `Kam kwik, kam kwik long ples, pikinini blakbokis.'   
  10742                       Na blakbokis i flai spit i kam long dispela hul.
  
  10743                         
  10744                       Taim blakbokis i go lukluk long hul i no gat man
em i flai i go long ples bilong ol man tu i no gat man.   
  10745                       Em i lukluk i go antap na i lukim mama wantaim
brata bilong em i hangamap em i lusim ol kaikai long ples na i kisim ston
tamiok na i flai i go antap.   
  10746                         
  10747                       Em i go abrusim mama na brata bilong em na i go
long namel bilong Kaiwaru na i stat long katim em.   
  10748                       Em i stat long katim na snek i bruk tupela hap
na i pundaun i kamdaun long graun, mama wantaim brata bilong blakbokis i stap
orait nau.   
  10749                         
  10750                       Nau em i stat long katim snek i go long planti
liklik hap na tromoim het i go long bus na het bilong Kaiwaru i kamapim planti
long ol kain kain snek nau yumi save lukim long graun.   
  10751                       Sampela hap bilong Kaiwaru, blakbokis i tromoim
long solwara na ol i kamap maleo na palai, [k]urita, snek bilong wara na
sampela samting.   
  10752                       Blut bilong Kaiwaru tu blakbokis i kapsaitim
long solwara na ol i kamap ret pis.   
  10753                       Nau yu ken lukim planti retpela pis long
solwara.   
  10754                         
  10755                       Bihain em i pinis em i lukim mama bilong em
wantaim brata bilong em olsem em bai lusim tupela long ples na em bai go bek
long hul long ples we em i kamap long en.   
  10756                       Na Kaiwaru i dai pinis na mama wantaim boi i
stap gut tasol.   
  10757                       Na tu nau yumi save lukim ol blakbokis i save i
stap long hap bilong ston.   
  10758           270     1979     Long taim bipo bipo tru long wanpela ples
wanpela man i stap.   
  10759                       Nem bilong em Ari Paiyabe.   
  10760                       Bipo dispela lain man i rabisman na no gat
sampela samting long ol.   
  10761                       Na wanpela taim wanpela man i singautim Ari
Paiyabe.   
  10762                         
  10763                       Dispela em i laik ki[li]m pik na singautim Ari
Paiyabe.   
  10764                       Na Ari Paiyabe i wokabaut i go long rot.   
  10765                       Em i go bilong kilim pik.   
  10766                       Na em i painim tupela dok i sindaun long rot na
em i tok olsem, `Mi i go kaikai pik.   
  10767                       Sapos yutupela dok i olsem man tru, tasol i
tanim olsem dok.'   
  10768                       Ari Paiyabe i pilim olsem.   
  10769                       Dispela tupela dok i no dok tru.   
  10770                         
  10771                       Em i tokim tupela dok olsem, `Sapos yutupela man
orait, bihainim mi.   
  10772                       Mi i go kaikai pik, ol man i bin singautim mi na
mi go.'   
  10773                       Na tupela dok i bihainim Paiyabe na i go.   
  10774                         
  10775                       Ol i go kamap long ples bilong kilim pik.   
  10776                       Na taim ol i stap ol i rabisim dispela tupela
dok.   
  10777                       Tasol Paiyabe i pilim olsem tupela dok ya i no
dok tru.   
  10778                       Tupela i man.   
  10779                         
  10780                       Ol man i givim pik long Paiyabe na Paiyabe i
skelim sampela pik long tupela.   
  10781                       Tasol taim ol i skelim pik pinis, Paiyabe i
kisim tupela dok i go long rot, na traipela mekpas pik em i givim long tupela
dok na em i go long haus.   
  10782                         
  10783                       Na long neks de man ya, i go long gaden na long
apinun em i kam bek long haus.   
  10784                       Na em i lukim dua bilong haus i op liklik na em
i lukim traipela mekpas kirakira [girigiri] i slip i stap long bet bilong em. 
 
  10785                       Na em i lukim Ari Paiyabe i lukluk gut i lukim
lek bilong dispela tupela dok bilong asde.   
  10786                         
  10787                       Na em i karim kirakira [girigiri] i go na baim
tupela pik na i lukautim i stap.   
  10788                       Tupela pik i kamap bikpela na i kamapim moa yet.
  
  10789                       Na em i baim wanpela meri.   
  10790                       Na pik i pulap na man tu i pulap.   
  10791                       Lain bilong Paiyabe i kamap bikpela na olgeta
lain bilong em i kamap hetman.   
  10792                         
  10793                       Dispela stori kamap long Ples Komo insait long
Mendi Distrik [Huli Pipel, Saut Hailans Provins].   
  10794           271     1979     Bipo bipo tru i bin gat wanpela lapun meri
wantaim [b]u[b]u bilong em.   
  10795                       [B]u[b]u bilong em wantaim liklik boi i bin stap
long wanpela ples long hap long Kavieng long Nu Ailan Provins.   
  10796                       Nem bilong ples hia em Lossu Namba Wan [Notsi
Pipel].   
  10797                         
  10798                       Tupela i bin wok long lukautim wanpela pik.   
  10799                       Nem bilong dispela pik em Lunganga.   
  10800                       Tupela i wok long lukautim i go, tasol wanpela
taim liklik boi ya em i bin kaikaim hap kaukau.   
  10801                         
  10802                       Pik tu em i lukim boi ya i kaikaim hap kaukau na
em i krai long hap kaukau bilong manki hia.   
  10803                       Liklik boi i kirap na i laik givim hap kaukau
long pik ya.   
  10804                       Tasol liklik boi hia i bin abrus liklik na i bin
subim han bilong em i go insait olgeta long maus bilong pik.   
  10805                         
  10806                       Na pik i bin kaikaim na brukim han bilong liklik
boi hia.   
  10807                       Na i dringim blut bilong boi hia.   
  10808                       Na dispela pik i bin ranawe i go long bus.   
  10809                       Tasol long dispela taim dispela pik i bin testim
[traim] pinis blut bilong man.   
  10810                       Stat long dispela taim nau dispela pik i save
kaikaim man tasol.   
  10811                       Em i save stap long bus na kilim ol manmeri long
dispela ples Lossu Namba Wan.   
  10812                         
  10813                       Olgeta manmeri i pret long dispela pik na ol i
ranawe i go long wanpela ailan.   
  10814                       Nem bilong dispela ailan em long Tabar Ailan
[Tabar Pipel].   
  10815                       Olgeta manmeri i wok long pul long ol kanu
bilong ol na lusim lapun meri hia em i stap wanpela long ples hia.   
  10816                         
  10817                       Taim ol kanu save ran na i lus long ai bilong
lapun meri hia, lapun meri i save askim, `Mi laik kalap wantaim yupela.'   
  10818                       Tasol ol man i save giaman long em olsem, `Kanu
i pulap pinis.   
  10819                       Wetim dispela kanu em i kam bihain.'   
  10820                         
  10821                       Ol i wok long giaman long em inap olgeta kanu i
go pinis olgeta.   
  10822                       Taim olgeta kanu i go pinis.   
  10823                       Lapun meri hia i krai na em i [ranawe] i go long
wanpela liklik ailan klostu tasol long Lossu Namba Wan.   
  10824                         
  10825                       Em wanpela lapun meri i wok long krai na wanpela
pisin i kam na askim em, `Yu krai long wanem?'   
  10826                       Na lapun meri i bekim olsem, `Mi krai long wanem
mi pret long pik nogut i kam kaikaim mi.   
  10827                       Olgeta manmeri i ranawe i go pinis long Tabar
Ailan.   
  10828                       Mi wanpela tasol nau i stap.'   
  10829                         
  10830                       Pisin i kirap na i tok, `Orait, bai mi maritim
yu.'   
  10831                       Taim tupela i marit i stap lapun meri hia i bin
karim tupela pikinini man wantaim (twins).   
  10832                       Nem bilong tupela pikinini boi hia Daururu na
Damaremare.   
  10833                         
  10834                       Tupela boi ya i go bikpela i go inap tupela i
bikpela manki.   
  10835                       Wanpela taim lapun meri i tokim tupela olsem.   
  10836                       Ol manmeri i ranawe i go pinis long Tabar Ailan.
  
  10837                       Tupela i askim mama bilong ol olsem, `Ol i
ranawe long wanem?'   
  10838                       Mama i tokim tupela ol, `Ol i ranawe long
wanpela pik i save kaikai man.'   
  10839                         
  10840                       Tupela i tokim mama bilong tupela olsem, `Inap
bai yu larim mitupela long sutim pik long spia?'   
  10841                       Na mama i askim tupela, `Bilong wanem?'   
  10842                       Tupela i tok, `Mitupela i laik ki[l]im dispela
pik.   
  10843                       Mama i tokim tupela, `Yutupela no inap tru ya.' 
 
  10844                       Tasol tupela i strong na mama save larim tupela
long sut long spia.   
  10845                         
  10846                       Taim tupela inap nau long kilim pik.   
  10847                       Tupela i askim, `Dispela pik i stap we?   
  10848                       Mitupela inap nau long kilim pik.'   
  10849                       Mama i tokim tupela, `Long hap pik i save stap
long en.'   
  10850                         
  10851                       Long moningtaim tru tupela i kirap wantaim papa
bilong tupela na ol i go painim pik.   
  10852                       Taim ol i go kamap klostu long pik.   
  10853                       Tupela i kirap na singautim pik.   
  10854                       Pik i ran i kam na i laik kaikaim tupela.   
  10855                       Tasol papa bilong tupela i save flai i kam na
pasim ai bilong pik.   
  10856                         
  10857                       Ol i kirap na wok long giamanim pik i go long
nambis.   
  10858                       Taim ol i go klostu nau long ples bilong tupela,
Daururu i tromoim spia i go na sutim pik.   
  10859                       Pik hia em i pilim spia i pas long em na i laik
kaikaim tupela.   
  10860                       Tasol papa bilong tupela i save flai kwiktaim i
go na karamapim ai bilong pik.   
  10861                       Damaremare i tromoim narapela spia na pik i
pundaun i dai.   
  10862                         
  10863                       Tupela i pulim pik i go long arere bilong
nambis.   
  10864                       Wanpela lapun man i save hait i stap aninit long
hul bilong ston.   
  10865                       Em i lukim tupela i pulim pik i kirap na i tok,
`Sapos yutupela i mumuim pik mi laikim tasol bai yutupela i givim het bilong
pik i kam long mi.'   
  10866                         
  10867                       Taim ol i mumuim pik ol i bin katim gras bilong
pik na ol i putim insait long pikinini bilong kal[op]ilum na salim i go long
Tabar Ailan.   
  10868                       Dispela taim tu long Tabar Ailan ol man i bin
painim pis long umben.   
  10869                         
  10870                       Na taim dispela pikinini bilong kal[op]ilum i go
insait long umben wanpela man i kirap na tromoim i go ausait long umben.   
  10871                       Tasol dispela kal[op]ilum i kalap i go bek long
umben.   
  10872                         
  10873                       Dispela taim man i laik lukluk i go insait long
pikinini kal[op]ilum em i lukim ol gras bilong dispela pik.   
  10874                       Em i tokim ol man olsem, `Ol i kilim pinis
Lunganga.'   
  10875                       Ol man i no bilipim em.   
  10876                       Na em i soim ol long gras bilong pik.   
  10877                       Olgeta manmeri i kalap na amamas tru.   
  10878                       Tasol ol i no save husat tru i kilim indai
dispela pik.   
  10879                       Taim ol i bin save pik i bin dai pinis ol i pul
i go bek long ples tru bilong ol long Lossu.   
  10880                         
  10881                       Ol i go kamap klostu nau long ples Lossu na ol i
lukim lapun meri hia em i sanap long nambis wantaim tupela pikinini man bilong
em.   
  10882                       Tasol ol i no save long dispela tupela pikinini
man.   
  10883                       Lapun meri ya wantaim tupela pikinini bilong em
ol i lukim ol kanu i kam klostu nau long nambis na tripela i pundaun i go daun
long wesan.   
  10884                         
  10885                       Olgeta manmeri i askim lapun man, na man hia i
tokim ol olsem, `Em lapun meri hia em i bin maritim wanpela pisin na em i bin
karim tupela pikinini man.   
  10886                       Na tupela pikinini man hia i bin kilim dispela
Lunganga.'   
  10887                         
  10888                       Dispela stori em i trupela stori na tude sapos
yu go long dispela ples Lossu Namba Wan.   
  10889                       Bai yu ken lukim yet dispela mumu na blut bilong
dispela pik.   
  10890                       Wantaim ol paiawut ol i bin mumuim pik long en
long dispela liklik ailan, klostu long Lossu Namba Wan.   
  10891           272     1979     Long bipo tru long wanpela ples ol i kolim
Bualibual ol man bin tanim graun long tupela stik o tor i go i go na nek
bilong ol i drai long wara na ol singaut, `Ei ol manki yupela i go pulumapim
wara i kam na mipela dring.'   
  10892                         
  10893                       Na wanpela man nem bilong em ol i kolim
Tamuaiang em man bilong pulim ol meri na man bilong lam bak.   
  10894                       Em i kirap tok, `Mambu wara i kam bai mi i go
pulimapim wara.   
  10895                       Nogut ol manki i go isi isi tumas long kisim
wara.'   
  10896                         
  10897                       Orait em bai kisim mambu wara i go kamap long
wara ya ol i kolim Kalewiang.   
  10898                       Lusim malo bilong em putim daunbilo na em bai
bilas gut tru pasim [kaut] long het bilong em na kalap i go antap long wanpela
diwai mangas.   
  10899                       Na bai em i singsing olsem, `Palugama ilombune
palugama ilombune.'   
  10900                       Bai em i mekim wara doti tru na bai em pulimapim
pinis bai em karim i go long ol man i laik dring.   
  10901                         
  10902                       `Nogat wara i doti,' ol i toktok.   
  10903                       Em bai kirap tokim ol, `Yupela longlong man
draipela ren tru kam daun long daunbilo na tait i ron long wara na mi
pulimapim wantaim doti olgeta taim.'   
  10904                       Em save mekim dispela kain i go na ol man i save
nau long pasin bilong em na neks de ol i salim wanpela man na em i go hait we
man ya save i go kisim wara long en ya.   
  10905                       Man ya i hait i stap em nau dispela man
Tamuaiang i go lusim malo putim i stap em pasim [kaut] putim ol kangal bilong
kakaruk long het pinis.   
  10906                         
  10907                       Em nau kalap i go sanap antap long diwai mangas.
  
  10908                       Na, man em mekim save singsing i stap man ya
kirap i go long gaden na tokim olgeta manmeri pinis i stap, `Nogat, bagaiya
[baga ya] i kamap.'   
  10909                       Na em tok man long daunbilo draipela ren tru na
wara ya i tait.   
  10910                       I ran olsem tasol i go.   
  10911                       Neks taim gen man ya i go tekewe diwai ma[n]gas
ya pinis katim namel bilong diwai, rausim pinis.   
  10912                         
  10913                       Em putim skin bilong diwai ya i go bek na em
stretim gut i stap na em i go.   
  10914                       Em nau narapela taim em i go na kalap i go antap
long diwai ya em i laik singsing.   
  10915                       Nogat.   
  10916                       Diwai ya i bruk em i pundaun i go daun long wara
na tait i karim em i go daun long solwara.   
  10917                         
  10918                       Na em i go sua long wanpela poin ol i kolim
Tabelena em i bin tanim olsem diwai na slip i stap.   
  10919                       Na wanpela man long ples Mabuan i wokabaut
wantaim dok i kam na em lukim dispela stretpela diwai tru.   
  10920                       Na em i karim i go sapim pes bilong man long
diwai ya na putim long het bilong haus bilong em.   
  10921                         
  10922                       Man ya i ting em diwai nating.   
  10923                       Nogat.   
  10924                       Em man ya i stap taim ol man long ples ol i go
long gaden em bai tanim olsem man bai kilim olgeta kakaruk, pik, dok na bai
kaikaim ol i go i go na ol man askim, `Olsem wanem na ol samting bilong mipela
i pinis?'   
  10925                         
  10926                       Tasol wanpela lapun meri i tokim ol tok, `Nogat.
  
  10927                       Wanpela naispela man tru save kalap i kam daun
long dispela haus ya na save kilim ol pik, kakaruk, dok na em i save kaikaim
ol.'   
  10928                         
  10929                       Orait ol i kirap rausim haus ya na tromoim
dispela diwai long solwara na em i trip i go sua long Manam [Ailan, Manam
Pipel].   
  10930                       Em tu olsem yet em wokim wankain pasin yet i go.
  
  10931                         
  10932                       Ol Manam i rausim em na em i kirap tokim ol
Manam, `Yupela bai nogat wanpela gutpela singsing bilong ples bai i stap long
yupela bai yupela singsing tarangau [tarangu] tasol.'   
  10933                       Na nau ol Manam nogat kain kain singsing ol i
gat singsing taragau [tarangu] tasol.   
  10934                       Orait ol Manam i tromoim em gen long solwara na
em i trip i kam popaia long maunten bilong em.   
  10935                       Ol i kolim Banivitapa.   
  10936                         
  10937                       Na em i go sua long wanpela hap nambis ya ol
kolim Gauat em long Ples Buanaputa.   
  10938                       Orait em slip long wesan na singsing i stap.   
  10939                       Em i singsing olsem, `O nisaluwane saluwakomo.' 
 
  10940                       Mining bilong singsing i [Singsing i min] olsem
`Mi sua pinis long nambis.'   
  10941                       Em singsing i stap na tupela man long Ples Paria
Kanam [Pariakinam] ol i laik pulimapim solwara na tupela i kam daun na tupela
i harim em i singsing i stap [Saki Pipel].   
  10942                         
  10943                       Tasol nogat man long dispela hap em wanpela
diwai tasol i slip i stap long wesan.   
  10944                       Orait narapela olsem nating dispela diwai tasol
i singsing.   
  10945                       Orait, em i kirap na sutim dispela diwai long
[spia] bilong em na taim em i kamautim spia, nogat.   
  10946                       Em lukim ol hap yam na taro na banana insait
long diwai ya.   
  10947                         
  10948                       Orait em i kirap na kisim lip bilong rop bilong
nambis ya, mipela save kolim kalikal em i pasin hul bilong diwai ya na em i
karim i go long ples olsem na mi i no inap pinis dispela stori.   
  10949                       Bikos dispela stori i longpela moa.   
  10950                         
  10951                       Olsem nau nau mipela long dispela tripela ples
ya Muap, Bualibual na Buanaputa, mipela i as bilong dispela stori ol i kolim
`Tamuaiang' em i wanpela man bilong kamapim Singsing Binambina na ol narapela
singsing tu.   
  10952                       Em long insait long Bogia Distrik, Madang
Provins.   
  10953           273     1979     Bipo bipo tru, ol tumbuna bilong mipela
long Ablingi [Ailan] i gat umben bilong pis [Gasmata Pipel, Wes Nu Briten
Provins].   
  10954                       Sapos ol i laik wokim wanpela bikpela pilai o
kaikai.   
  10955                       Oltaim ol i save go kisim pis.   
  10956                       Ol i save painim pis long nait, na long moning o
long apinun.   
  10957                         
  10958                       Olgeta taim ol i save mekim olsem bilong kisim
pis long umben.   
  10959                       Long wanpela de long nait nau.   
  10960                       Ol i laik kisim umben i go long painim pis.   
  10961                       Ol i kisim kanu na pul i go long wanpela ailan. 
 
  10962                       Ol i go klostu pinis long ailan, na ol i putim
umben i go daun long solwara.   
  10963                       Dispela ailan nem bilong em Arili.   
  10964                         
  10965                       Ol i stat nau long ranim ol pis i go long umben
nau ol i kirap nogut tru long wanpela bikpela lait i pundaun antap long skai. 
 
  10966                       Olsem sta i lait i go daun long solwara, stret
long umben bilong ol.   
  10967                       Na ol i ran i go olsem wanpela bikpela [pis] na
i go pas long umben.   
  10968                         
  10969                       Ol man nau i kalap antap long dispela sta.   
  10970                       Ol i holimpas pinis, na ol i luksave long em
olsem em i no pis o sta.   
  10971                       Em i wanpela bikpela ston tru.   
  10972                       Ol i kisim ston wantaim umben na putim long het
bilong kanu.   
  10973                         
  10974                       Nau ol i stat long pret na guria na ol i bilip
olsem wanpela masalai ol i wok long pret na pait long toktok.   
  10975                       Ol i tingting kranki na askim nambaut long ol
yet.   
  10976                         
  10977                       Sampela i tok olsem wanem na dispela ston i stap
antap long skai na sampela i tok, `Em i no ston.   
  10978                       Ating em i wanpela masalai o tambaran.'   
  10979                       Ol i wok long pretim dispela ston na i no gat
man i kam klostu long en.   
  10980                       Ol i kirap nau na bringim ston i go long ples.   
  10981                       Ol i go kamap long ples nau, na ol i stat long
kirapim olgeta manmeri na tokim ol bai ol i kam luksave em i wanem samting
tru.   
  10982                         
  10983                       Ol [manmeri] i kamap pinis na lukim dispela
bikpela ston ol i putim i stap namel long ples.   
  10984                       Ol narapela lain i askim ol.   
  10985                       Yupela i kisim dispela ston olsem wanem, yupela
ting em i masalai o tambaran.   
  10986                       Nogat.   
  10987                       Dispela em i ston na ol i tokim ol dispela
samting hia i pundaun na i lait olsem sta na bihain em i ran i go long umben
olsem bikpela pis.   
  10988                         
  10989                       Nau olgeta i kirap na karim ston na putim i go
long arere bilong ples.   
  10990                       Long moning nau, ol i salim ol meri i kisim taro
long gaden, na ol i wokim bikpela kaikai long dispela ston.   
  10991                       Na inap tude dispela ston i stap yet.   
  10992                       Mipela ol manki i kamap na lukim dispela ston na
inap tude mipela i putim dispela ston i stap stret long ai bilong sios bilong
mipela.   
  10993                         
  10994                       Sapos yu husat manmeri i kam long Ablingi bai i
ken lukim dispela ston.   
  10995           274     1979     Bipo tru long Karkar Ailan long hapsait
bilong ailan wanpela hap ples ol kolim Kulubob [Takia Pipel, Madang Provins]. 
 
  10996                       Em i bin i gat wanpela man wantaim meri bilong
em.   
  10997                       Dispela man ya nem bilong em Kulubob, na meri
bilong em ya ol kolim Manub.   
  10998                       Tupela marit longpela taim tasol ol nogat
pikinini.   
  10999                         
  11000                       Wanpela taim tupela i kirap tasol long bet long
moning na meri bilong Kulubob askim Kulubob wanem samting tru bai tupela bai
wokim.   
  11001                       Na man bilong em i tok, `Yumi nogat abus long
kaikai long apinun olsem na yumi go long gaden na yu kisim sampela taro na
banana, na mi bai i go long bus na painim sampela abus.'   
  11002                         
  11003                       Kulubob kisim bonara bilong em na meri bilong em
kisim bilum na tupela wokabaut i go.   
  11004                       Tupela bihainim rot bilong gaden i go na meri
bilong em i go long gaden na Kulubob yet i bihainim wanpela hap bus we em i
laik i go painim abus long en.   
  11005                       Kulubob em bihainim dispela hap rot i go, i go
na em kamap long wanpela gaden na insait long dispela gaden em lukim wanpela
meri na insait long dispela gaden meri ya em yangpela tru olsem na Kulubob em
aigris tru long em na em tingting i lus long go painim abus na em wok long
lukluk long dispela meri i stap na em sindaun antap long diwai.   
  11006                         
  11007                       Kulubob sindaun nogat na em sutim wanpela spia i
go long gaden long yangpela meri wok long kamautim gras insait long gaden
taro, na spia i go pundaun klostu long em na em kirap nogut tru na, em sanap
na wok long lukluk [nabaut] long painim husat tru i laik kilim em, tasol
dispela yangpela meri ya i no tin[g]ting long [ranawe] i go long ples na em
kirap i tok, `Sapos yu man tru orait yu kam insait na toktok o kilim mi.'   
  11008                         
  11009                       Taim Kulubob harim dispela em kalap nogut tru
kam daun long graun na i go insait long gaden na wokabaut i go long dispela
meri na em holim meri ya na tupela wok long gris toktok i stap.   
  11010                       Kulubob wok long toktok wantaim yangpela meri tu
ya em tingting i lus tru long i go long ples.   
  11011                         
  11012                       Tasol meri tru bilong Kulubob i go pinis long
ples na em wok long wetim Kulubob long bringim abus bai em ken kukim kaikai
long en.   
  11013                       Tarangu ya wet nogat na em kukim kaikai nating. 
 
  11014                       Tasol em i no kaikai kwik, em wok long wetim man
bilong em.   
  11015                         
  11016                       Kulubob wantaim meri ya toktok i go inap apinun
tru na tupela i kam autsait na em salim yangpela meri ya i go long ples na em
yet wokabaut isi isi long ples.   
  11017                       Taun [Taim] em i kamap long ples meri bilong em
i kros nogut tru long em, `Bilong wanem ya raun raun na mekim wanem wok long
bus na yu no laik kam bek hariap.'   
  11018                         
  11019                       Meri bilong em i save man bilong em bin toktok
wantaim wanpela meri olsem na em i no painim abus na tu em i no kam bek kwik
long haus.   
  11020                       Kulubob em save pinis em wokim rong pinis olsem
na em i no laik bai em toktok planti na em sindaun harim tasol.   
  11021                       Meri bilong em i tok yu no wanpela man, yu ating
dokman na yu wanpela pes meri i stret.   
  11022                       Mi save yu oltaim save painim abus na taim yu no
save painim abus yu save kam bek hariap tru na nau dispela taim olsem wanem.   
  11023                         
  11024                       Meri bilong Kulubob krosim man bilong em pinis
na em i tok, `Mi kuk pinis tasol nogat abus, bai yumi kaikai nating.'   
  11025                       Meri bilong em i go insait long haus na
kapsaitim kaikai long diwai plet na em putim spun ol wokim long sel kokonas na
em karim i kam givim long man bilong em.   
  11026                         
  11027                       Man bilong em i no amamas long kaikai na tu em i
no kaikai kwik na em wok long tingting i stap.   
  11028                       Long insait bilong em i tok bilong wanem meri
bilong mi i kolim mi pes meri.   
  11029                       Na em tingting long mekim meri bilong em bai
ronawe long em.   
  11030                       Em i sori tru long kain toktok meri bilong em
mekim long em.   
  11031                       Ku[l]ubob giaman kisim spun bilong em long
kaikai tasol em i no kaikai.   
  11032                       Em lusim spun i go daun long wanpela liklik
h[u]l long [plua] bilong haus.   
  11033                         
  11034                       Kulubob nau singautim meri bilong em long go
daun na kisim na meri bilong em i tok, `Mi [les].'   
  11035                       Tasol em i go daun gen na i go aninit long kisim
spun.   
  11036                       Taim meri bilong Kulubob i stap aninit yet
Kulubob opim hatpela sup tasol, kapsaitim i go antap long meri bilong em.   
  11037                       Meri ya em krai nogut tru na i singaut nogut tru
i go long man bilong em na i tok, `Bilong wanem yu bagarapim mi olsem na nau
mi no inap i kam bek lukim yu nau.   
  11038                       Yu no gutpela man bilong mi olsem na nau mi
lusim yu nau.'   
  11039                       Taim meri ya i tok olsem tasol em kalap i go
daun long solwara.   
  11040                         
  11041                       Taim em i kalap i go daun long solwara em hariap
tru i tanim olsem hap pis na hap meri olsem na nau long sampela hap ples bai
yu ken lukim ol meri long solwara hap meri na hap pis.   
  11042                         
  11043                       Em i no pis em meri bilong dispela man Kulubob. 
 
  11044           275     1979     Long bipo, bipo tru tupela pisin ya Modaged
na Gerail.   
  11045                       Na Gerail em sotpela tel.   
  11046                       Em i save i stap long bus na Modaged em i gat
longpela tel na em i save i stap long ples na i no save laikim tumas long i go
raun long bus.   
  11047                         
  11048                       Orait stori bilong tupela i go olsem.   
  11049                       Modaged em pisin bilong raun long ples na painim
pekpek na i go insait long toilet na aninit long haus long digim na kaikai, na
sampela rabis tu.   
  11050                         
  11051                       Na Ger[ai]l em save laikim bai em i mas kamap
wanpela klinpela pisin bilong bus.   
  11052                       Na wanpela taim em i kam raun long ples.   
  11053                       Na klostu long ples i gat wanpela bikpela diwai
na dispela pisin i go antap na sindaun i stap na lukluk long tel bilong
Modaged.   
  11054                         
  11055                       Tasol em i bin wari nogut tru long wanem tel
bilong em i gutpela na longpela.   
  11056                       Tasol em i save bagarapim antap long pekpek na
long graun tu.   
  11057                         
  11058                       Na Gerail i bin sindaun i go, i go.   
  11059                       Tasol em i tingting planti tumas.   
  11060                       Long taim Gerail i tok, `Maski mi go traim askim
poroman ya na mitupela i mas senisim tel hariap.   
  11061                       Kwiktaim sotpela tel i kalap i go long ai bilong
Modaged na i tok poroman, `Inap long mitupela senisim tel o nogat.   
  11062                       Long wanem mi lukim yu tasol yu no stret
liklik?'   
  11063                         
  11064                       Modaged i bekim tok, `Olsem wanem Gerail i tok
poroman yu gat gutpela tel.   
  11065                       Tasol yu save tromoi nabaut long graun na mi ya
tel bilong mi nogut.   
  11066                       Tasol mi save lukautim gut.'   
  11067                       Modaged i tok poroman, `Ating em tru ya.   
  11068                       Long wanem mi no man bilong bus.   
  11069                       Mi man bilong ples tasol.   
  11070                       Olsem na bai mitupela i mas senisim hariap
tasol.   
  11071                       Na kisim bilong mi na i go sevim gut antap long
diwai na bilong yu i mas i kam long mi bai mi tromoi nabaut long ples i stap.'
  
  11072                         
  11073                       Em tupela senisim pinis na sapos yu lukim
wanpela kain pisin i save i stap long bus i gat longpela tel bilong em.   
  11074                       Sapos yu go long Niugini bai yu lukim planti man
i save sutim long gan na wokim olsem kangal na ol i save singsing long em.   
  11075                       Na sapos yu lukim narapela i stap long ples em i
gat sotpela tel.   
  11076                       Na man bilong raun insait long toilet na aninit
long haus na digim pekpek na kaikai.   
  11077                       Gras bilong tupela i wankain blak.   
  11078                       Em tasol stori bilong Modaged na poroman bilong
em Gerail.   
  11079           276     1979     Bipo bipo tru, i gat wanpela man i stap na
em i gat wanpela pikinini.   
  11080                       Long taim papa bilong em i laik go long wanpela
hap, pikinini bilong em tu i mas bihainim papa oltaim.   
  11081                       Maski sapos long de o nait pikinini i mas
bihainim em yet.   
  11082                         
  11083                       Na long wanpela taim long nait, tupela wantaim i
stap insait long hausman, na i gat gutpela mun tru i kamap long dispela taim. 
 
  11084                       Olsem na long dispela taim papa i tingting long
go painim kapul long bus, olsem na papa i kisim pikinini i go long bet.   
  11085                         
  11086                       Papa i ting pikinini i slip pinis, tasol no
pikinini i no slip tru.   
  11087                       Nau papa i kirap isi tasol na em i go ausait.   
  11088                       Bihain nau pikinini bilong em i kirap na lukim
papa bilong em i pas, olsem na pikinini i kirap na bihainim em i go.   
  11089                         
  11090                       Papa i no tingting long lukluk long bihain,
olsem na pikinini bilong em i bihainim yet i go.   
  11091                       Tasol pikinini i no toktok long papa, bikos em i
pret long em.   
  11092                       Nau tupela i go kamap long bikbus tru.   
  11093                       Nau papa i lukluk i go antap long wanpela diwai
na lukim wanpela kapul i sindaun antap long han bilong diwai i stap.   
  11094                         
  11095                       Nau papa i go antap long dispela diwai, taim em
i harim liklik nais i kamap, olsem na em i lukluk i go daun long diwai em i
lukim wanpela man i kam antap i stap.   
  11096                         
  11097                       Man, papa i pret nogut tru, tasol pikinini i no
toktok long papa.   
  11098                       Nogat.   
  11099                       Papa i pret nogut tru nau em i tromoi spia na
banara bilong em i go daun kwik, na em i go long diwai.   
  11100                       Papa i kam na bungim pikinini bilong em long
namel nau na tupela wantaim i go daun long diwai.   
  11101                       Long taim papa i sanap long graun em i no wet.   
  11102                       Nogat.   
  11103                       Papa i ran i go pas, na pikinini gen i ran
bihainim papa bilong em i go long hausman.   
  11104                         
  11105                       Long taim papa i kamap i sut tasol i go long
bet, na pikinini tu i mekim olsem.   
  11106                       Liklik taim bihain nau, papa i tok, man dewel i
raunim mi kranki olgeta.'   
  11107                       Tasol sampela man i tok, `Nogat, em yu ran
wantaim pikinini bilong yu.'   
  11108                       Olsem na papa i belhat na tok, `Em i no pikinini
bilong narapela man.   
  11109                       Nogat.   
  11110                       Em i pikinini bilong mi yet, olsem na mi mas
kilim em i dai.'   
  11111                         
  11112                       Long taim papa i laik kilim pikinini bilong em,
ol man bilong ples i kirap na brukim pait bilong papa na pikinini.   
  11113           277     1979     Bipo wanpela man na meri bilong em i kam
bek long Bomai, ol i kolim Amia long hap bilong Gumine Sab-Provins [Golin na
Mikaru Pipel, Simbu Provins].   
  11114                       Nem bilong man em Olimi na meri em Dimaima.   
  11115                       Tupela i kisim planti samting olsem karuka,
mar[i]ta na sampela arapela tu i kam long dispela taim.   
  11116                         
  11117                       Long taim tupela i kam namel long bus, Olimi i
tokim Dimaima long wetim em antap long maunten ol i kolim Olmukul.   
  11118                       Olimi i go long katim rop bilong wokim banis,
olsem na meri bilong em Dimaima wet i go tasol ai bilong em i raun.   
  11119                       Nau em i lukim wanpela naispela haus i stap, na
i gat planti kumu i stap arere long haus tru.   
  11120                       Dimaima i aigris nogut tru olsem na em i go
klostu long dispela haus.   
  11121                         
  11122                       Long dispela haus i gat wanpela lapun meri i
stap.   
  11123                       Lapun meri ya i lukim Dimaima na tok, `O meri
husat i tokim yu kam long hia?'   
  11124                       Na Dimaima i bekim tok, `Mi kam long slip na bai
mi go bek long tumora.'   
  11125                       Lapun meri ya i amamas tru long wanem, em i laik
kilim Dimaima na kaikaim em.   
  11126                         
  11127                       Long taim em i tudak nau, lapun meri ya i redim
ol spia na bihain em i go kisim kumu long gaden.   
  11128                       Lapun ya i kukim kumu na givim long Dimaima,
tasol Dimaima i pilim swit tru na aigris moa yet olsem na em i pinisim olgeta
kumu.   
  11129                         
  11130                       Long nait nau taim Dimaima i laik slip na em i
lukluk i go antap na lukim spia.   
  11131                       Taim em i lukim spia bilong kilim man, em i
kirap na tok, `Mi laik go long toilet.'   
  11132                       Dimaima i kisim liklik sit paia na i go olgeta
long rot na i go pinis long Maunten Olmukul.   
  11133                         
  11134                       Lapun meri ya i ting Dimaima i stap yet long
toilet, tasol nogat em i go pinis.   
  11135                       Nau lapun ya i kisim spia na ran i go long kilim
Dimaima na em i singaut, `Kumu.'   
  11136                       Na kumu insait long bel bilong Dimaima i tok,
`Yes,' long wanem, kumu bilong lapun i stap insait long bel bilong Dimaima.   
  11137                         
  11138                       Bel bilong Dimaima i tok, `Yes,' i go i go taim
lapun meri ya i singaut kumu.   
  11139                       Dimaima i go pinis na i kamap long ples Mul
[Nul] na autim stori bilong lapun meri ya long Olimi [Golin Pipel, Simbu
Provins].   
  11140                       Olimi i seksek nogut tru long lapun meri ya, na
taim em i kam klostu Olimi i katim nek bilong lapun meri na em i dai.   
  11141                         
  11142                       Nau long dispela taim ol man na meri i save go i
kam long dispela rot long Bomai.   
  11143                       Em long wanem, lapun meri ya i dai pinis.   
  11144           278     1979     Bipo bipo tru, i bin i gat wanpela ples i
stap na, long dispela ples i bin i gat planti man i stap.   
  11145                       Ol dispela lain man i bin lukautim wanpela
liklik boi na nem bilong em Panagah.   
  11146                       Dispela boi i no bin i gat papamama, olsem na
taim em i stap em i kamap bikpela man.   
  11147                         
  11148                       Em nau long dispela taim, em i bin marit long
dispela ples.   
  11149                       Long dispela taim, ol man i save katim bel
bilong ol meri long taim ol i laik karim pikinini i stap.   
  11150                       Taim ol i katim bel bilong ol meri ol i save
dai.   
  11151                         
  11152                       Long wanpela taim nau, meri bilong Panagah i
laik karim pikinini, olsem na Panagah i go na sindaun long dua bilong haus.   
  11153                       Long taim em i lukluk i go, em i lukim ol man
bilong katim bel bilong meri bilong em i kam.   
  11154                       Wantu Panagah i singaut, `Yupela i no ken katim
bel bilong meri bilong mi!'   
  11155                         
  11156                       Tasol ol lain man ya i bekim, `Mipela i mas
katim bel bilong meri bilong yu bai olgeta pen bilong em i pinis.'   
  11157                       Panagah i no laik bekim tok, olsem na em i pasim
dua bilong haus na sindaun i stap.   
  11158                         
  11159                       Liklik taim bihain nau, Panagah i singaut long
ol man bilong katim bel na tok, `Em nau meri i karim pikinini pinis.'   
  11160                       Bihain em i kam ausait na i tok, `Yupela ol man
i mas go long bus na kisim sampela marasin bilong tumbuna, na givim long meri
bai em i karim pikinini kwik.'   
  11161                         
  11162                       Long dispela taim, ol i stat long bihainim
dispela tok Panagah i bin autim long en bipo i kam inap ol waitman i kam
bungim yumi.   
  11163                       Na nau yumi i gat haus sik long ol mama i kam
karim pikinini.   
  11164           279     1979     Bipo bipo tru, wanpela man na meri i marit
na i stap, na tupela i gat wanpela pikinini tasol.   
  11165                       Long taim meri i save go long gaden, em i save
kisim pikinini i go wantaim em long gaden.   
  11166                         
  11167                       Long taim tupela i kamap pinis long gaden, meri
ya i no save givim susu long pikinini pastaim na bihain go wok long gaden.   
  11168                       Nogat.   
  11169                       Em i save go stret na wok long gaden.   
  11170                       Na taim pikinini i hangre, em i save krai.   
  11171                         
  11172                       Meri ya i save harim tasol em i no save kam
kwiktaim na givim susu long pikinini bilong em.   
  11173                       Nogat.   
  11174                       Em i save wok tasol na i stap.   
  11175                       Em i save tok olsem, `Yu save wok long gaden tu
a?'   
  11176                       Meri i tok olsem, na tarangu pikinini i krai
yet, na klostu nek bilong em i laik pas nau, em i save kam na givim susu long
em.   
  11177                       Na taim em i givim susu pinis, em i save paitim
em gen.   
  11178                         
  11179                       Meri ya i save mekim olsem olgeta taim long
pikinini bilong em.   
  11180                       Wanpela taim, tupela i go gen long gaden, na man
bilong em i go long bus na painim abus.   
  11181                       Na taim meri i kisim pikinini i go, em i mekim
wankain pasin nogut long em long gaden.   
  11182                       Olsem na taim pikinini i wok long krai yet, skin
bilong em i senis na tanim olsem pisin ya ol i kolim koki.   
  11183                         
  11184                       Olgeta skin bilong em i kamap olsem gras bilong
koki, tasol maus tasol i no tanim yet olsem koki.   
  11185                       Na bihain em i p[i]lai i go antap long rop
bilong mami na yam na em i singautim mama bilong em.   
  11186                       Em i tok, `Mama yu lukim mi.'   
  11187                       Na taim mama bilong em i tanim, em i lukim koki
tasol, na em i no lukim pikinini bilong em.   
  11188                         
  11189                       Mama ya i kirap na stat long krai long pikinini
bilong em.   
  11190                       Na pikinini ya i kirap tokim mama bilong em
olsem, `Mama bilong mi, em i orait, susu bilong yu i stap, bihain orait yu ken
givim long narapela pikinini.   
  11191                       Mi no pikinini bilong yu tru, olsem na yu save
oltaim mekim dispela pasin nogut long mi.'   
  11192                         
  11193                       Nau mama bilong em i krai nogut tru, na em i
traim long holimpas koki tasol em i tanim olgeta olsem koki na p[i]lai i go
olgeta long bikbus tru.   
  11194                       Em i singaut olsem pisin koki tru na p[i]lai i
go olgeta.   
  11195                       Long taim em i singaut olsem koki, papa bilong
em i wok long bihainim ol abus.   
  11196                       Em i harim singaut na em i tingting, `Hei wanem
kain pisin tru ya?'   
  11197                         
  11198                       Em i harim olsem na em i pret nogut tru.   
  11199                       Olsem na em i ranawe i go bek long ples.   
  11200                       Na taim em i kamap, em i lukim na harim meri
bilong em i krai i stap.   
  11201                       Na em i kam na askim em, `Yu krai long wanem
tru?'   
  11202                       Na meri ya i tokim em long olgeta stori.   
  11203                         
  11204                       Na man i harim olsem na em tu i kirap na stat
long krai i go na tupela i dai insait long haus.   
  11205                       Na tupela i tanim olsem `Womponko Ston.'   
  11206           280     1979     Bipo tru long taim bilong tumbuna yet, ol
Tolai i save kolim olsem `Taim bilong tudak.'   
  11207                       Dispela stori i bin kamap.   
  11208                       I bin i gat wanpela snek na kapul i kamap
gutpela pren tru.   
  11209                         
  11210                       Tupela i save pilai na go raun long bus, nambis
na long ples na gaden bilong olgeta man bilong ples.   
  11211                       Tupela i save tok pilai long ol narapela kain
pinis, [a]nimal na pis bilong solwara.   
  11212                         
  11213                       Long wanpela taim, em i taim bilong strongpela
san.   
  11214                       Ol gras i dai, na tu ol diwai i no moa karim
plaua na frut.   
  11215                       Na tu olgeta liklik raunwara i drai olgeta long
dispela strongpela san.   
  11216                       Olsem na olgeta pisin na [a]nimal i hangre long
kaikai na wara.   
  11217                         
  11218                       Long wanpela de, tupela i go long nambis, na
tupela i wok long pilai long wesan i stap.   
  11219                       Tupela i tuhat nogut tru long dispela san tasol.
  
  11220                       Olsem na tupela i go sindaun aninit long wanpela
talis diwai.   
  11221                         
  11222                       Nau snek i kirap na tok, `Hei brata na tambu
pren bilong mi, Tokapul.   
  11223                       Yumi gat gras, olsem na yumi tuhat nogut tru.   
  11224                       Yu lukim ol Tolai, ol i no gat gras olsem na ol
i no save tuhat.   
  11225                       Win i save winim ol, olsem na skin bilong ol i
save kol tru.   
  11226                       Lukim, sapos yumi stap skin nating na i no gat
gras, bai skin bilong yumi ken kol na tuhat na bihain kamap kol gen.'   
  11227                       Tokapul i kirap na tok, `Em i tru tambu na pren
pikinini, Tokaliku (snek)?'   
  11228                         
  11229                       Kapul ya, Tokapul i tok, `Tok bilong yu i no
giaman tok.'   
  11230                       Na snek ya, Tokaliku i kirap na tok, `Brata na
pren tambu Tokapul, mi gat wanpela rot o tingting pinis.'   
  11231                       Na Tokapul i kirap askim, `Wanem kain rot?'   
  11232                       Na Tokaliku i bekim na tok, `Yumi tupela bai i
mas rausim gras long bodi bilong mitupela.'   
  11233                         
  11234                       Nau Tokapul i bekim na tok, `Em i stret tru,
mitupela bai i bihainim dispela rot.   
  11235                       Goan, yumi tupela i mekim nau.'   
  11236                       Na Tokapul i tok, `Bai mipela i rausim gras
bilong yu pastaim.'   
  11237                       Na Tokaliku i bekim na tok, `Em i orait yumi
rausim gras bilong mi pastaim.'   
  11238                         
  11239                       Nau Tokapul i tokim snek ya Tokaliku, `Tambu
pren, yu go na pasim nek bilong yu na raunim diwai long en.   
  11240                       Na tel bilong yu i mas raunim narapela diwai
long hapsait.'   
  11241                       Na bihain Tokapul i tok, `Sapos mi kaunim, yu
mas taitim diwai na slip stret.'   
  11242                         
  11243                       Nau Tokapul i stat long kaunim, `Tikai, aurua [a
ura], autul [a utul] (1, 2, 3) taitim strong.'   
  11244                       Na taim Tokapul i kaunim, em i wokabaut i go yet
long bus long painim mambu bilong rausim ol katim gras bilong snek ya,
Tokaliku.   
  11245                       Tasol Tokapul i no kam bek hariap, olsem na
Tokaliku i les na em i pundaun i go long graun.   
  11246                         
  11247                       Tokapul i kam kamap na tokim Tokaliku, `Hei
brata, tambu pren, watpo yu les?   
  11248                       Mi bin tokim yu long stap tait tasol namel long
tupela diwai.'   
  11249                       Tokaliku i bekim na tok, `Mi lukim sampela Tolai
i kam, olsem na mi hait.'   
  11250                       Na bihain em i tok, `Em i orait bai mi taitim mi
yet gen name[l] long dispela tupela diwai.'   
  11251                         
  11252                       Nau Tokaliku i taitim em yet inap long het
bilong tupela diwai i kam pas wantaim antap.   
  11253                       Orait bihain, em i tokim Tokapul, `Goan yu
statim wok bilong yu.'   
  11254                       Na Tokapul i tokim Tokaliku, `Tambu yu pasim ai
bilong yu.'   
  11255                       Orait nau, Tokapul i stat stret long het na
rausim gras bilong Tokaliku wantaim hap mambu i go inap long tel bilong em.   
  11256                         
  11257                       Long taim Tokapul i rausim gras bilong Tokaliku,
skin bilong em i luk olsem wanpela diwai ol i kolim golom em ol i save yusim
long wokim haus.   
  11258                       Long taim Tokapul i pinis rausim gras, em i
tokim Tokaliku long opim ai bilong em isi isi na lukim em yet.   
  11259                       Olsem na Tokaliku i opim ai bilong em isi isi na
lukim na tok, `Olaboi, em mi tasol.'   
  11260                       Na Tokapul i tok, `Tambu em yu tasol, kas bilong
yu.'   
  11261                         
  11262                       Tokaliku i bekim tok olsem, `Bai mi no inap long
bihainim rot gen.   
  11263                       Nogat.   
  11264                       Bai mi hait tasol long gras, bikos bikpela sem i
kamap pinis long mi.   
  11265                       Mi luk olsem wanpela diwai ol i kolim mangas, na
ol i rausim skin pinis.'   
  11266                         
  11267                       Olsem nau Tokapul i tok, `Em i save bilong yu
yet, tasol mi no laik.'   
  11268                       Tokaliku i kros na i laik kaikaim brata, tambu
pren bilong em Tokapul.   
  11269                       Olsem na Tokaliku i holim pas tel bilong
Tokapul.   
  11270                       Tasol Tokapul i strong tumas, na em i lusim gras
bilong em tasol long maus bilong Tokaliku.   
  11271                       Na Tokapul i ranawe i go antap long diwai.   
  11272                         
  11273                       Tokapul [ToKapul] i save stap oltaim antap long
diwai, bikos em i pret long Tokaliku i kaikaim em.   
  11274                       Olsem na nau, ol kapul i save stap tasol long
het bilong ol bikpela diwai.   
  11275                       Na tu tel bilong ol i no gat gras.   
  11276                       Na snek ya ol i kolim tokaliku [ToKaliku] i save
hait oltaim long ol bikpela gras, em long wanem, em i sem.   
  11277                       Tupela i no moa pren inap nau.   
  11278           281     1979     Long wanpela taim, wanpela liklik boi i
kisim banara na spia na i bihainim wanpela wara i go long painim ol kindam na
maleo.   
  11279                       Taim em i go, em i lukim tewel bilong tulip long
wara na man, tulip ya i no pilai pilai.   
  11280                         
  11281                       Tulip i bagarapim tru na i stap, olsem na liklik
boi ya i kirap na i go long kisim dispela tulip.   
  11282                       Em i go na pekpek long as bilong tulip, na
bihain em i go antap long dispela tulip.   
  11283                         
  11284                       Long taim em i wok long kisim tulip yet, wanpela
masalai meri tu i bihainim dispela wara na i kam antap.   
  11285                       Na masalai meri ya i pilim smel bilong pekpek
bilong liklik boi.   
  11286                       Na taim em i lukluk i go antap long bus, em i
lukim liklik boi ya i stap antap long tulip.   
  11287                         
  11288                       Nau masalai meri ya tu i kirap na go antap long
tulip na tokim liklik boi olsem.   
  11289                       Em i tok, `Liklik boi yu bihainim liklik han
bilong tulip ya na kisim ol tulip.'   
  11290                       Tasol liklik boi ya i pret long bihainim liklik
han bilong tulip.   
  11291                         
  11292                       Masalai meri ya i trikim liklik boi ya na em i
pundaun, na bihain masalai meri ya i pulimapim em long bilum.   
  11293                       Em i pulimapim liklik boi ya long planti bilum
tru.   
  11294                       Em i pulimapim em long samting olsem 9 o 10-pela
bilum olgeta.   
  11295                         
  11296                       Masalai meri ya i kirap na kaikai pekpek bilong
liklik boi ya, na em i pasim hap pekpek bilong man bilong em.   
  11297                       Em i karim hap pekpek i go long man bilong em.   
  11298                       Na man bilong em i wok long sapim banara na spia
bilong em i stap.   
  11299                       Masalai meri i go kamap na em i lukim man bilong
em.   
  11300                       Em i go kisim banara long han bilong em na
brukim na tromoi.   
  11301                         
  11302                       Masalai meri i tokim man bilong em, em i tok,
`Yu wok long sapim banara tasol, na yu no save i go na painim abus.   
  11303                       Long taim em i tok olsem, em i kirap na tromoi
karamap pekpek i go long man bilong em na tok, `Yu save painim abus we?   
  11304                       Yu lusim dispela karamap na kaikai pekpek.'   
  11305                       Na wantu, man bilong em i lusim karamap ya na i
stat long kaikai pekpek bilong liklik boi ya.   
  11306                         
  11307                       Na tarangu liklik boi ya, em masalai meri i
hangamapim em insait long haus bilong tupela.   
  11308                       Na tupela marit ya i go long painim sampela
banana na sampela arapela kaikai bilong kukim wantaim liklik boi ya.   
  11309                         
  11310                       Long taim tupela i go pinis, liklik boi ya putim
han bilong em long malo bilong em na pilim sel bilong kina.   
  11311                       Nau em i kisim dispela sel kina na stat long
katim ol dispela bilum i stap.   
  11312                       Nau lapun mama bilong tupela marit ya i lukim na
singaut, `Hei yu mekim wanem, nogut yu pundaun.   
  11313                       Yu slip tasol.'   
  11314                       Tupela mari[t] ya i go long gaden long kisim
sampela banana.   
  11315                       `Bai yumi kukim na kaikai pastaim, na bihain bai
yu go bek long ples bilong yu.'   
  11316                         
  11317                       Tasol liklik boi ya i katim bilum yet na em i
pundaun olgeta i go daun.   
  11318                       Nau i kisim wanpela pikinini bilong mami na em i
paitim lewa bilong lapun meri ya, na em i dai.   
  11319                       Nau boi ya i kirap na ranawe i go long ples.   
  11320                       Na taim tupela marit ya i kamap long haus,
tupela i no lukim lapun mama bilong tupela.   
  11321                         
  11322                       Olsem na masalai meri ya i kirap na go sekim
maus bilong rot.   
  11323                       Em i smelim na pilim boi i go long dispela rot,
olsem na em i bihainim lek bilong boi ya i go.   
  11324                       Nau em i go kamap long ples bilong liklik boi.   
  11325                         
  11326                       Long taim liklik boi ya i go kamap long ples, em
i tokim papamama na ol man bilong ples.   
  11327                       Em i stori long ol, olsem na olgeta man bilong
ples i redi long kilim dispela masalai meri.   
  11328                       Na taim masalai meri ya i kamap long ples, em i
askim ol pipel long ples na tok, `Hei yupela i lukim wanpela longlong manki i
kam hia o no gat?'   
  11329                         
  11330                       Masalai meri i kirap tok giaman na tok, `Asde mi
kisim liklik boi ya i go long haus na slip nating.   
  11331                       Na long moningtaim, mitupela man bilong mi i go
long gaden long painim sampela banana bilong kukim na kaikai.   
  11332                       Tasol longlong manki ya i kirap na ranawe, olsem
na mi kam long kisim em i go.   
  11333                         
  11334                       Long taim masalai meri ya i strong long kisim
manki i stap, papa bilong manki ya i kirap na sutim masalai meri ya indai.   
  11335           282     1979     Long bipo bipo tru, tupela brata i stap.   
  11336                       Wok bilong wanpela brata em long wokim gaden
bilong taro.   
  11337                       Na wok bilong narapela brata, em long wokim
gaden bilong diwai frut.   
  11338                         
  11339                       Long wanpela de, man bilong wokim gaden i laik
go aut long bikbus long painim abus.   
  11340                       Em i go moa insait long bus, tasol em i no kilim
sampela abus, olsem na em i tingting long go bek long haus.   
  11341                       Em i wokabaut yet, na em i kamap long wanpela
gaden, na insait long dispela gaden i gat planti kukamba.   
  11342                       Tasol em i no holim wanpela kukamba.   
  11343                       Nogat tru.   
  11344                         
  11345                       Em i wokabaut i go insait long gaden, na em i
lukim wanpela haus na smok bilong paia i kamap insait long en.   
  11346                       Em i go klostu long dispela haus na em i lukluk
i go insait, na em i lukim wanpela lapun meri i stap.   
  11347                         
  11348                       Long taim lapun meri ya i lukim dispela man, em
i amamas tru long lukim em.   
  11349                       Lapun meri ya i kisim man ya i go insait long
haus na tokim em olsem, `Taim mi lukim yu na mi go long haus.'   
  11350                       Na tokim em, `Olsem, taim mi lusim yu na mi go
long gaden.   
  11351                       Yu mas go na katim sampela lip.   
  11352                       Na taim mi kam sanap long rot, bai mi singautim
yu na yu ken rausim taro i stap insait long sit bilong paia.'   
  11353                         
  11354                       Lapun meri i go long gaden, na man ya i brukim
paiawut na lip i stap.   
  11355                       Na taim lapun meri ya i kam singautim em, man ya
i kirap rausim taro i stap.   
  11356                       Na taim lapun meri ya i kam kamap, em i tokim
man ya olsem, `Yu go daunbilo na lukim wanpela haus, na insait long haus i gat
sampela pik i stap.'   
  11357                       Na tu lapun meri i tokim em olsem, `Yu ken kilim
wanpela waitpela pik na bringim i kam long mi.'   
  11358                         
  11359                       Olsem na wantu tasol man ya i go daun long
dispela haus na kisim waitpela pik, na em i bringim i go long lapun meri.   
  11360                       Tupela i wokim paia na kukim gras bilong pik, na
bihain ol i mumuim pik.   
  11361                       Long apinun nau, tupela i rausim mumu.   
  11362                       Lapun meri i givim hap long dispela man, na em
yet i kisim hap na tupela i kaikai i stap.   
  11363                       Tupela i mekim save tru long kaikai pik i go
inap long tudak stret.   
  11364                         
  11365                       Lapun meri i kirap na wokim paia, na man ya i
slip gut tru arere long paia.   
  11366                       Taim man ya i slip gut tru i stap, lapun meri ya
i kirap rausim skin bilong lapun, na putim skin bilong yangpela meri na em i
kamap wanpela naispela meri tru.   
  11367                         
  11368                       Em i bilas gut tru, na em i go ausait na
singautim ol kukamba.   
  11369                       Olgeta kukamba i stap long gaden, ol i senis na
i kamap yangpela meri tru na ol i singsing wantaim lapun meri i stap.   
  11370                       Taim man ya i lukim ol yangpela meri i singsing
wantaim lapun meri, em i bel kaskas nogut tru.   
  11371                       Ol i mekim save na singsing i go inap klostu
tulait nau, olgeta kukamba meri i go bek long gaden.   
  11372                         
  11373                       Man ya i giaman slip tasol na lukluk long ol i
stap.   
  11374                       Lapun meri ya i go insait long haus na rausim
yangpela skin na kirap putim lapun skin.   
  11375                       Nau em i kirapim man na tok, `Yu kirap moning
pinis.'   
  11376                       Orait lapun meri ya i tokim man olsem, `Yumi
tupela i slip gut tru long nait, tasol nau yu ken go bek long ples bilong yu.'
  
  11377                       Olsem na lapun meri ya i givim wanpela nupela
bilum, na tu em i putim hap pik insait long bilum.   
  11378                         
  11379                       Nau lapun meri ya i tokim man, `Yu ken go nau,
tasol taim yu kamap long gaden, yu ken kisim tupela kukamba wantaim yu.   
  11380                       Yu mas katim gut tru na karim i go.'   
  11381                       Olsem na em i kirap na katim tupela kukamba na
karim i go wantaim em.   
  11382                         
  11383                       Taim man ya i wokabaut long rot, em i harim
sampela liklik pisin i krai.   
  11384                       Olsem na em i putim bilum i go daun na em i
kalap antap long diwai.   
  11385                       Man ya i go antap na lukim wanpela kapul i
sindaun i stap.   
  11386                       Man ya i laik kilim kapul, tasol kapul i kalap i
go daun long graun.   
  11387                       Na bihain gen, em i harim nois long graun, olsem
na taim em i kam daun em i lukim tupela meri i katim kona i stap.   
  11388                         
  11389                       Nau man i kisim tupela yangpela meri ya i go
ples bilong man bilong narapela brata.   
  11390                       Narapela brata ya i lukim tupela yangpela meri,
em i amamas nogut tru.   
  11391                       Em i kirap na tok, `Yu givim wanpela meri long
mi.'   
  11392                       Tasol brata ya i tok, `Nogat.'   
  11393                       Olsem narapela brata i kirap na askim, `Olsem
wanem na yu painim tupela meri ya?'   
  11394                       Nau man ya i kirap na stori long ol kukamba, na
lapun meri na olgeta samting em i lukim long taim ol kukamba meri senis na
singsing i stap.   
  11395                         
  11396                       Olsem na narapela brata i kirap na tok, `Maski,
mi kamap meri na brata bilong mi i maritim mi.'   
  11397                       Olsem na em i tanim olsem meri, na brata bilong
em i maritim em.   
  11398                       Na long dispela taim, ol kamapim moa pipel long
dispela ples ol lain nau i stap.   
  11399           283     1979     Long bipo bipo tru, long ples bilong mi
Tigina, i gat wanpela tumbuna bilong mipela i stap.   
  11400                       Nem bilong em Tiginakuo Tulagu Yea.   
  11401                       Em i olsem man tru, tasol em i wanpela masalai. 
 
  11402                         
  11403                       Tiginakuo i gat wanpela pikinini man, na nem
bilong Pokuka.   
  11404                       Em wantaim pikinini bilong em i no gat gaden,
olsem na tupela i save stilim kaikai long ol narapela gaden.   
  11405                       Olsem na wanpela taim, i gat bikpela ren i
pundaun na tarangu tupela i hangre nogut tru.   
  11406                         
  11407                       Long dispela taim, Tiginakuo i tokim pikinini
bilong em olsem, `Goan yumi tupela i go raun na painim kaikai pastaim.'   
  11408                       Nau em i kirap karim pikinini man bilong em na
tupela i go.   
  11409                       Tupela wokabaut i go i go inap olsem fiftin
mail, na tupela i kamap long wanpela gaden.   
  11410                         
  11411                       Long taim tupela i malolo i stap, tupela i lukim
wanpela banana.   
  11412                       Tupela i gat laik long kisim dispela banana.   
  11413                       Olsem na Tiginakuo i kisim tamiok bilong em na
katim dispela banana.   
  11414                       Na bihain nau, tupela i kisim dispela banana na
karim i go long rot.   
  11415                         
  11416                       Liklik taim nau, papa bilong dispela gaden i
kamap long gaden.   
  11417                       Em i kirap nogut tru long lukim olsem banana
bilong em i lus pinis.   
  11418                       Em i belhat nogut tru.   
  11419                       Na bihain nau, em i lukim lek mak bilong
Tiginakuo na pikinini man bilong em.   
  11420                         
  11421                       Nau papa bilong gaden i kirap na bihainim ol lek
mak bilong tupela i go.   
  11422                       Tasol tupela i go kamap pinis long haus bilong
ol.   
  11423                       Long taim tupela i go kamap long haus Tiginakuo
i tokim pikinini bilong em olsem, `Pikinini, yu mas sindaun na was long ol
man.   
  11424                       Mi bai [k]ukim banana i stap long paia.'   
  11425                         
  11426                       Olsem na pikinini bilong em, Pokuka i go sindaun
antap long wanpela ston na was i stap.   
  11427                       Tasol taim em i was i stap, ai bilong em i slip
liklik olsem em i slip olgeta na lusim tingting long was.   
  11428                         
  11429                       Liklik taim nau, papa bilong gaden i lukim smok
bilong paia.   
  11430                       Em i kamautim tamiok bilong em na wokabaut isi
isi i go klostu long haus.   
  11431                       Taim em i lukluk i go insait long haus, em i
lukim Tiginakuo i sindaun kukim banana i stap long paia.   
  11432                       Nau em i kirap na tok, `Tiginakuo.   
  11433                       `Taim Tiginakuo i tanim na lukim papa bilong
gaden, em i kirap nogut tru.   
  11434                         
  11435                       Long taim Tiginakuo i singautim Pokuka, papa
bilong gaden i kirap na putim tamiok long baksait bilong em stret.   
  11436                       Long taim em i laik indai, em i kirap na tok,
`Pokuka, pikinini yu ranawe i go, mi dai nau.'   
  11437                       Nau het bilong Tiginakuo i go pas long hul
bilong ston na em i dai olgeta.   
  11438                         
  11439                       Taim pikinini bilong em, Pokuka i harim dispela
singaut, em i kalap na ranawe i go.   
  11440                       Tasol taim em i kalap i go daun, em i no go
olsem man moa.   
  11441                       Nogat.   
  11442                       Pokuka i tanim olsem pisin na em i flai i go
long wanpela bikpela ston ol i kolim Tulu, long bikbus tru.   
  11443                         
  11444                       Tasol nau em i stap tasol long ston mipela i
kolim Homainige.   
  11445                       Mi bilong liklik ples bilong Tiginakuo long
Madang Provins [Gende Pipel].   
  11446           284     1979     Long bipo bipo tru, i no gat planti manmeri
i stap long Ples Tikil, em long hap bilong Maun Hagen [Hagen Pipel, Wes
Hailans Provins].   
  11447                       Na insait long dispela ples, i gat wanpela meri
na pikinini man bilong em tasol i stap.   
  11448                         
  11449                       Meri ya wantaim pikinini man bilong em i planim
planti kaukau, kumu, bin na kon long gaden bilong ol.   
  11450                       Tupela tasol i stap, olsem na ol kaikai i sting
nating.   
  11451                       Tupela i no gat pik o abus, olsem na tupela i
save kaikai ol kaukau nating i no gat abus.   
  11452                         
  11453                       Long moningtaim tru, man ya i kisim spia banara
na tamiok bilong em na tokim mama bilong em olsem, `Olgeta de mitupela i save
kaikai kaukau nating, olsem na nau mi laik go painim abus bilong mitupela long
bus.   
  11454                       Yu mas kisim sampela kumu na kaukau redi na wet
long mi.'   
  11455                         
  11456                       Pikinini man ya i kirap bihainim wara i go.   
  11457                       Em i wokabaut i go i go longwe moa, nau em i
lukim wanpela samting olsem moran i slip antap long ston.   
  11458                       Em i lukim na em i ting olsem wanpela bikpela
moran tru.   
  11459                       Olsem na em i kirap na taitim banara bilong em
strong tru na sutim.   
  11460                         
  11461                       Long taim em i go klostu long lukim dispela
samting, em i kirap nogut tru.   
  11462                       Em i tanim na lukim, tasol em i no moran.   
  11463                       Nogat.   
  11464                       Em i bel bilong pik, em sampela man i bin rausim
na larim i stap olsem wan wik i go pinis.   
  11465                        
